\id GEN SIA
\h SIAMPANNAK
\toc1 Siampannak
\toc2 SIAMPANNAK
\toc3 SIA
\mt1 SIAMPANNAK
\ili Ngantu: Moses
\ili A huap sung hun: Siampan pinpan 1876 B.C. tian duk
\ili Ngan hun: 1400 B.C. laingial duk
\imt1 Siampannak Thumaihuai
\ip Siampannak heh Baibal laibu masaber asi bangin Siampannak in thil tepannak thupi tampi te kheh khum si. Sipelh atsia tepannak a thupiber heh Pathian in a tumnak dennak a tepannak si. Alian pakhat le panih ah hen Pathian in a uknak kheh leivum ah din si. Ama aiawh in leilung kheh a uk thei tuh in amah in minung te kheh ama mel bangin siam si. Sipelh atsia alian pathum ah hen minung masaber Adam ah le Eve tein Pathian ral Satan ning kheh lun si. Amahni in amahni a Siamtupa kheh el atsia amahni sual kheh minung hin hem te nenah khen tsawn atsia harsanak lianpi tsangtiar si. Alian pali pin leikhat sungah sual in siamnak tehem a siatsuahnak le leivum pumpi tilaudung tiarnak te kheh peh si.
\ip Alian leinih ah Pathian in Adam ah le Eve nenah a penak thukam kheh a kim lehnak tsa tuh in a puahdan kheh langtiar si. Pathian in Satan ah kheh sungtiar tu in minung den leh tu in le ama lamah minung kheh tungding leh tu in Eve tsanawn kheh mang tu si ti kheh rel si \xt 3:15\xt*. Amah in mi pakhat Abraham ah kheh a sel tuh in deng atsia ama nenah thukamnak bulpi pathum kheh puah si. Pakhatnak in Pathian in amah kheh tsanawn tampi pe tu si. Panihnak in amahni omnak mun tuh in Canaan ram kheh pe tu si. A dawltaber nak in amahni thawmin le athupi in amahni tsanawn thawmin leivum miphun tehem kheh muitsu burh tu si. Siampannak sunga thuanthu atanglai tein tsimi thukam a kimtiarnak thu te kheh ti hethet in langtiar lemlem si. Akhaktu tampi te lakpin le Abraham ah le a tsanawn te sualnak te lakpin riangin Pathian in a awntsang kheh khumnung ngaiin kelen si. Tsimibang thil atsang tseih lai in Pathian in zirhtuh thupi a si umnak a kuldan mah le mah tahin Pathian vumah muangtul ngam dantuh te kheh amahni zirh si. Siampannak a tawp dawnnak phangin Abraham tsanawn te kheh sawmsarih kim si. Amahni kheh Egypt ramah a om dang lai in amahni lakpin mi pakhat Joseph in leivumpi kheh riandungnak pin san si. Tsimi thiltsang te kheh Pathian in a thukamnak te a kim in a puah thei le a lengtiar tu ti kheh langtiar si.
\ip Siampannak heh Abraham tsanawn te sungpin dawllama te nenah ngannak si. Amahni kheh Israel mi te ti in ko atsia Canaan ram le tu in thawi dang si. Pathian in me laibu a penak sullelam heh amahni in Pathian thukam sungah a umnak a khangso thei tuh in le Pathian in amahni a konak manin amahni tsa tuh a tumnak kheh a puah theinak tuh in si. Siampannak in san takhem a Pathian minung te kheh thu rel si. Tsimi in kei sualnak tahin Pathian lainatnak heh kawtizah in atam sawn ti kheh langtiar si. Tsimi in amah kei muang asi lekhaw ama tumnaka dennak sungah keimahni pertuh te kheh pertheinak tuh in thil titheinak kei pe si ti khen kheh zirh mek si.
\iot Asung om thu
\io1 I. Pathian in minung tehem thaw a pehdunnak (\ior 1:1-11:26\ior*).
\io1 II. Pathian in Abraham ah le a tsanawn te thaw a pehdunnak thawmin minung hem a tungding nak (\ior 11:27-50:26\ior*).
\c 1
\s1 Leilung Siamnak
\p
\v 1 Amasaber in Pathian in van le leilung siam si.
\v 2 Leilung heh melma nei ngawlin a lawngpumpi si. A thuknak hem vumah thim in khuh atsia Pathian Raula kheh tipi vumah phe si.
\p
\v 3 Tsin Pathian in, <<Varnak om sen,>> ti in ti atsia varnak om si.
\v 4 Pathian in varnak kheh pan in tsimi varnak kheh pha si ti si. Pathian in thimnak le varnak kheh khen si.
\v 5 Pathian in varnak kheh Sun ti atsia thimnak kheh Zan ti si. Tsin simlam om in zinglam khen om atsia tsimi heh a nikhatnak si.
\s1 Ninihnak
\p
\v 6 Tsin Pathian in, <<Ti laingial ah van awngpi om sehla ti te lak pin ti te kheh khen sen,>> ti in ti si.
\v 7 Tsin Pathian in van awngpi puah atsia van awngpi nuai a ti te pin van awngpi vuma ti te khen atsia a tinak bangin tsang si.
\v 8 Tsin Pathian in van awngpi kheh Van ti in ti atsia simlam om in zinglam khen om atsia a ninihnak si.
\s1 Nithumnak
\p
\v 9 Tsin Pathian in, <<Van nuai ah a om ti te kheh munkhat ah khawm sen ti atsia leiro suak sen,>> ti in ati bangin tsang si.
\v 10 Tsin Pathian in leiro kheh Leilung ti in a khawmnak ti te kheh Tipithuanthum ti atsia Pathian in tsimi kheh pha si ti in mu si.
\p
\v 11 Tsin Pathian in, <<Leilung in kamrah te, tsi nei kamrah te le amahni phun bang ten in rah thei thingkuang, a rah sungah tsi om te suah sen,>> ti atsia a ti bangin tsang si.
\v 12 Tsin leilung in hampa te amahni phun bangin tsi nei kamrah te le amahni kamrah hin bang ten in a rah thei thingkuang te a rah sungah tsi om te po tiar si. Tsin Pathian in a puahnak te pha si ti in mu si.
\v 13 Tsin simlam le zinglam kheh a nithumnak si.
\s1 Nilinak
\p
\v 14 Tsin Pathian in, <<Sun le zan khen tu in van awngpi ah varnak te om tiar atsia tsimi te kheh theihdiknak hun siarnak ni siarnak le kum siarnak tuh in si tiar si.
\v 15 Leivumah varnak pe tu in van awngpi ah varnak te om sen,>> ti in ti atsia, a ti bangin tsang si.
\v 16 Tsin Pathian in alian ngai varnak panih a lian sawn heh sun uk tu in le a kohsawn heh zan uk tu in puah atsia arsi te khen puah si.
\v 17 Leivum ah varnak pe tu in varnak te kheh van awngpi ah Pathian in koih si.
\v 18 Varnak le thimnak khen tu in sun le zan vumah uktu tuh in koih si. Tsin Pathian in tsimi te kheh pha si ti in mu si.
\v 19 Tsin simlam kheh om in zinglam khen om atsia tsimi kheh a nilinak si.
\s1 Ninganak
\p
\v 20 Tsin Pathian in, <<Ti te in nunnak nei thilnung tampi suah sehla leilung vum van awngpi ah vano a phunphun te zuang tasen,>> ti si.
\p
\v 21 Tsimi asi manin Pathian in siamnak lian pipi siamnak nunnak nei tehem ti te in tampi suah in amahni hin bang ten in puah si. Tsin Pathian in pha si ti si.
\v 22 Tsin Pathian in amahni kheh, <<Tampi hing ula zai ta un. Tipi hemah dim ula leilung vumah vano te tampi zai tasen,>> ti in muitsu burh si.
\v 23 Tsin simlam le zinglam kheh a ninga nak si.
\s1 Niruknak
\p
\v 24 Tsin Pathian in, <<Leilung in a nung ramsa te amahni hin ten in suak tiar sen. Sumvult te bok in a vak ramsa te le hampalaka ramsa te amahni hin ten in suak tiar sen,>> ti atsia a ti nak bangin tsang si.
\v 25 Tsin Pathian in hampalak ah a om ramsa te amahni hin ten puah in inn sumvulh te amahni hin ten le leilungah bok in avak ramsa te amahni hin ten in puah si. Pathian in a puahnak te kheh pha si ti in mu si.
\p
\v 26 Tsin Pathian in, <<Keimahni melbang le keimahni bang minung puah asing. Amahni in tipi sunga nga le huihlaka vano te le sumvulh te le leilung vum hem le leilung vumah bok in avak ramsa tehem vumah uktu si tasen,>> ti si.
\b
\q1
\v 27 Tsimi asi manin Pathian in minung kheh ama mel bangin siam si.
\q1 Ama mel bangin mipa kheh siam atsia
\q1 Mipa le Minu kheh Pathian in siam si.
\b
\m
\v 28 Tsimi tselh phangin Pathian in amahni kheh muitsu pe in amahni nenah, <<Pung in zai ta un. Leivum hemah dim ula thuneinak nei ta un. Tipi sunga nga te vum le huih laka vano te vumah le leilung vumah a phe thei thilnung hem vumah thuneinak nei ta un,>> ti in ti si.
\p
\v 29 Tsin Pathian in, <<Pan in, leilung vumah a om tsi nei hinkim te le thingkuang rah mu nei hem kheh nang nenah nang pe sing. Tsimi te kheh nangmahni tsa tuh laieih si tu si.
\v 30 Tsin leilunga ramsa hinkim le huihlak ah a zuang vano hinkim le leilung vumah bokvak hinkim le nunnak nei te tsa thingrah hing hem kheh lai ei tuh in pe sing,>> ti in ti atsia a ti nak bangin tsang si.
\v 31 Tsin Pathian in thil hinkim a puahnak tehem kheh a mu phangin, phangai in mu si. Tsimi bangin simlam le zinglam kheh a niruk nak si.
\c 2
\s1 Ni Sarihnak
\p
\v 1 Tsimi bangin van le leilung le tsimi sungah a om tehem kheh tselh ongla si.
\v 2 Tsin ni sarih a kim ma in Pathian in a puahnak a naper te kheh tselh atsia a ni sarihnak ni in a puahnak a naper hem pin tsawl si.
\v 3 Tsin a nisarihnak ni kheh Pathian in muitsu pe atsia thiangrim tiar si. Heimansim tilekhaw tsimi ni in Pathian in a siamnak hem le a puahnak naper hempin tsawl si.
\p
\v 4 Me heh van le leilung te a siam laia thu si. BAWIPA Pathian in leilung le van te a puah ma in
\v 5 leilung vumah hampalak thingkuang te heimah om ngawlin hampalak ah laitsi heimah tawt ngawl si. Heimansim tilekhaw BAWIPA Pathian in leilung vumah ruahsar tiar ngawlin lei vumah leilettu tuh tumah om ngawl si.
\v 6 Sinapikhaw leilung pin tikhu suak in leilung hem kheh nuum tiar si.
\p
\v 7 Tsin BAWIPA Pathian in leilunga leivul pin mipa puah in anarkaw sungah nunnak haihawh thun atsia tsimi mipa kheh minung in tsang si.
\s1 Eden Vuan Sunga Nunnak
\p
\v 8 BAWIPA Pathian in nisuaknak lam Eden ah vuan pakhat puah in a siamnak mipa kheh tsimi vuan ah koih si.
\v 9 Tsin leilung vumah mu sahnung ngai le eituh pha thingkuang te kheh BAWIPA Pathian in po tiar si. Vuan laingial ah nunnak thingkuang le pha le se theikhen theinak thingkuang khen om si.
\p
\v 10 Tsimi vuan kheh nuum tiar tu in Eden pin run pakhat luang in tsimi run kheh khen atsia run pali in tsang si.
\v 11 Apakhatnak ming heh Pishon si in tsimi heh sui omnak mun Havilah rampi kawn in luang si.
\v 12 Tsin tsimi rama sui heh pha si. Tsimi munah bdellium\f + \fr 2:12 \fk bdellium\ft : Thing nai rimur phun khat si.\f* nai le oniyx lungto om si.
\v 13 A panihnak run ming heh Gihon si in tsimi heh Cush ram hem kawn in luang si.
\v 14 A pathumnak run ming heh Tigris si in tsimi heh Assyria ram nisuaknak lamah luang si. A palinak run heh Euphrates si.
\p
\v 15 Tsin BAWIPA Pathian in mipa kheh huai atsia Eden vuan ah vuan naper tu in le kelen tu in koih si.
\v 16 Tsin BAWIPA Pathian in mipa nenah, <<Vuan sunga thingrah hem na deihdeih in ei thei si tsi.
\v 17 Sinapikhaw pha le se theikhen nak thingrah kheh ei mah nen. Heimansim tiphangin na ei ni in thi rori tu si tsi,>> ti in thu pe si.
\p
\v 18 Tsin BAWIPA Pathian in, <<Mipa amah tum ruak a om heh pha ngawl si. Amah thaw a khawthuber bawmtu puahsak tu sing,>> ti si.
\v 19 BAWIPA Pathian in ramsa hem le huih laka vano hem kheh leilung in puah atsia kawti bangin Adam in ming a sa tuh ti le a mu tuh in Adam nenah huai si. Adam in ming a sanak bang ten in amahni ming sinom si.
\v 20 Adam in sumvulh te huih laka vano te le hampalaka ramsa tehem ming sa berh si. Sipelh atsia Adam ah bawmtu tuh amah thaw a khawthu tawk lai ngawl si.
\p
\v 21 Tsin BAWIPA Pathian in Adam ah kheh eihmuh ur ngai in eihmu tiar atsia eihmu si. A nakruh pakhat le atsia tsimi mun kheh taksa thaw bin leh si.
\v 22 Tsimi phangin BAWIPA Pathian in mipa sungpin a lenak nakruh pin minu puah si. Tsin BAWIPA Pathian in minu kheh mipa nenah huai si.
\p
\v 23 Tsin Adam in,
\b
\q1 <<Meheh tuhen ka ruh a ruh,
\q1 Ka taksa a taksa si.
\q1 Amah heh Minu ti in ponnak si tu si.
\q1 Heimansim tiphangin
\q1 Amah heh mipa sungpin lenak a si ta si,>>
\b
\m ti in ti si.
\p
\v 24 Tsimi manin mipa in a pa le nu zamin a zi thaw kop situ atsia amahni kheh taksa sakhat in tsang tu si.
\p
\v 25 Tsin amahni kheh tsangterel in om si. Sinapikhaw zak ngawl si.
\c 3
\s1 Sualroihnak le Minung te Dunak
\p
\v 1 Tsimi lai in rul heh Pathian siamnak hampalak ramsa hem lakpin tsimber le awkrawlber si. Tsin minu nenah, <<BAWIPA Pathian in, <Vuana thingkuang hem a rah kheh eimah na un,> ti in ti miau nang si maw?>> ti in dong si.
\p
\v 2 Minu in rul nenah, <<Vuana thingrah te ei thei si ung.
\v 3 Sipelh atsia Pathian in, <Vuan laingiala thingrah kheh eimah na un atong khen tongmah na un, nang tong kha lekhaw thi tu si utsi,> ti kei si,>> ti in o si.
\p
\v 4 Tsimi phangin rul in minu nenah, <<Thi himhim tu ngawl si utsi.
\v 5 Heimansim tiphangin Pathian in thingrah nang ei ni in apha le ase nang theitu le nang mit vaar atsia Pathian amah nang bang kha tu ti a thei ta si,>> ti in ti si.
\p
\v 6 Tsimi manin minu in thingrah kheh ei awhnung ngai le mit sutnung ngaiin mu atsia, tsim tiar theitu thingrah ti in a mu manin thingrah kheh thawi atsia ei si. Minu in amah thaw a om a pasel kheh pe atsia a pasel in ei deve si.
\v 7 Tsimi zawhin amahni panih te mit kheh vaar atsia tsangterel in a omlam thei tsawm si. Tsimi phangin amahni hup nak tuh in theinah khui tsawm kawm si.
\p
\v 8 Simlam ninem zawhin BAWIPA Pathian hawh thawm a za phangin Adam ah le a zi kheh vuana thing lakah BAWIPA Pathian maipin relh kawm si.
\p
\v 9 Tsimi zawhin BAWIPA Pathian in Adam ah kheh pon atsia, <<Kawnai ah om si tsim?>> ti in ti si.
\p
\v 10 Tsimi phangin Adam in, <<Vuan sungpin na aw ka za phangin tsangterel in om ka si manin thinphu in relh sing,>> ti in ti si.
\p
\v 11 Tsin Pathian in, <<Tu in ha tsangterel na silam a rel? Ei tuh ngawl ti in thu ka penak thingrah ei sitsim maw?>> ti in dong si.
\p
\v 12 Tsimi phangin mipa in, <<Keimah thaw om tu in na penak minu in thing rah kheh pe atsia ei sing,>> ti in ti si.
\p
\v 13 Tsin BAWIPA Pathian in minu nenah, <<Na puahnak tsawh heiha?>> ti in ti si.
\p Minu in, <<Rul in keimah zol atsia ei sing,>> ti in ti si.
\p
\v 14 Tsimi manin BAWIPA Pathian in rul nenah,
\b
\q1 <<Me thil na puah manin sumvulh hem le
\q1 Hampalaka ramsa te tah tsamnak tuarsawn tu si tsi.
\q1 Na pum in vak tu si tsi.
\q1 Na nunsung hem leivul ei tu si tsi.
\q1
\v 15 Tsin nangmah le minu laklawh ah na tsi le minu tsi laklawh ah raldunnak koih tu sing.
\q1 Amah in na lu sukeh tu atsia nangmah in a khawleido tsik tu si tsi,>>
\b
\m ti in ti si.
\p
\v 16 Tsin amah in minu nenah,
\q1 <<Na naupai harsanak te kheh tamtiar in liantiar leilei tu sing.
\q1 Nau hing tuarnak khen khang tiar tu sing.
\q1 Na deihnak heh na pasel tsa si tu si.
\q1 Tsin amah in nangmah uktu si,>>
\b
\m ti si.
\p
\v 17 Tsimi zawhin amah in Adam nenah, <<Na zi thu ngai atsia, <Ei mah,> ti in thu ka penak me thingrah kheh na ei manin,
\b
\q1 <<Nangma manin leilung heh tsam in om si.
\q1 Na nunsung hem rim ngai in na per in pumtsawm tu si tsi.
\q1
\v 18 Nangma tsa ling le har po tiar tu sing.
\q1 Lo pin a suak eipha te ei tu si tsi.
\q1
\v 19 Leilung ah na lehleh mahem
\q1 Lai na ei thei tuh in na maipin saup suak in na per kul tu si tsi.
\q1 Heimansim tiphangin leilung pin le nak leivul na si ta,
\q1 Leivul ah lehleh tu si tsi,>>
\b
\m ti si.
\p
\v 20 Tsin Adam in a zi ming kheh Eve\f + \fr 3:20 \fk Eve\ft : Hebrew awntsang si in <<nung, nunnak>> tinak si.\f* ti in sa si. Heimansim tiphangin minung hema nu asi ta si.
\p
\v 21 BAWIPA Pathian in Adam ah le a zi tsa tuh in savun khui atsia sil tiar si.
\p
\v 22 Tsimi zawhin BAWIPA Pathian in, <<Pan in, mipa kheh keimahni laka mi pakhat bangin a pha le a se thei si. Tsin tuhen a kut thaw nunnak thingrah thawi in ei atsia kumkhaw in nung kha tu si,>> ti in ti si.
\v 23 Tsimi manin BAWIPA Pathian in Adam ah kheh amah puahnak leilung ah naper tu in Eden vuan pin hawl si.
\v 24 Tsimi bangin mipa kheh a hawl zawhin Eden vuan nisuaknak lama nungnak thingkuang ommin hawhnak lampi kil tu in cherub te le a hertseih thei meivangsang koih si.
\c 4
\s1 Kain in Abel ah Rek
\p
\v 1 Adam in a zi Eve ah kheh pawl atsia naupai in Kain\f + \fr 4:1 \fk Kain\ft : Hebrew awntsang si in <<tso, ngah>> tinak si.\f* ah hing si. Tsin Eve in, <<BAWIPA bawmnak thawm in nau mipa heh ka nei nak si,>> ti in ti si.
\v 2 Tsimi zawhin Eve in naupai lehleu atsia anau Abel ah hing si. Abel ah heh tuukhaltu si atsia Kain ah heh leilettu si.
\v 3 Tsin a hun a kim phangin Kain in a lo suak lai te kheh bawlnak pe tu in BAWIPA nenah keng si.
\v 4 Abel ah khen a tuuhon sungpin a hing masaber laka te le tsimi te thau te keng deve si. Tsin BAWIPA in Abel ah le a bawlnak kheh sang sak si.
\v 5 Sipelh atsia Kain ah le a bawlnak kheh sang sak ngawl si. Tsin Kain ah kheh a thinraw leita in a mitmai thim si.
\p
\v 6 Tsimi manin BAWIPA in Kain nenah, <<Hei manin na thinraw sim? Hei manin na mitmai thim sim?
\v 7 Na puahnak a pha asin na sang tu si ngawl si ing maw? A pha na puah ngawl asi lekhaw sual heh kawkabul ah bok reng si. A ngeetnak heh nangmah a tso tu heh si. Sipelh atsia nangmah in na uk tuh si,>> ti si.
\p
\v 8 Kain in a nau Abel ah awnpi atsia lo ah a om lai in tibang hen thil tsang si. Kain in a nau Abel ah kheh raltsan atsia rek si.
\p
\v 9 Tsimi zawhin BAWIPA in Kain nenah, <<Na nau Abel ah kawnai ah om sim?>> ti in dong si.
\p Kain in, <<Thei ngawl sing. Ka nau kelentu siing maw?>> ti in o si.
\p
\v 10 Tsin BAWIPA in, <<Hei puah sitsim? Na nau thisen aw in leilak pin ka nenah au si.
\v 11 Tsimi manin tuhen nangmah heh leivum pin tsamnak si tsi. Na kutman nak na nau thisen dong tu in leilung a kam ka si.
\v 12 Lo na thoknak pin rah a suak tuhzah suak leh tu ngawl si lei. Lei vumah a dan tseihzel mivakvai situ si tsi,>> ti in ti si.
\p
\v 13 Tsin Kain in BAWIPA nenah, <<Na tsawhkuan heh ka phur zo tuhtah in lian sawn si.
\v 14 Thu ngaingai in leilung pin tu ni in hawl ka sila tsi. Na mitmai pin relh tu sing. Lei vumah a dan le mivakvai si tu sing. Tsin tihen si tu si. Keimah a tawktu tehem in rek tu ka si,>> ti si.
\p
\v 15 Tsin BAWIPA in Kain nenah, <<Tsimita Kain ah a rektu tutu sikhen a letsarih phuzul tu sing,>> ti si. Tsin BAWIPA in, Kain ah a tawktu tehem in a rek ngawlnak tuh in Kain vumah theihdiknak puah si.
\p
\v 16 Tsimi zawhin BAWIPA maipin Kain ah dan atsia Eden ni suaknak lam Nod ram ah om si.
\s1 Kain Innsang
\p
\v 17 Tsin Kain in a zi kheh pawl atsia nau pai in Enoch ah hing si. Tsin Kain in khawpi toh atsia khawpi ming kheh a tsapa ming Enoch ti in sa si.
\v 18 Enoch in Irad ah hing si. Irad in Mehujael ah hing si. Mehujael in Methushael ah hing si. Methushael in Lamech ah hing si.
\p
\v 19 Lamech in zi panih nei si. A pakhatnak ming heh Adah ah si atsia a panihnak heh Zillah ah si.
\v 20 Adah in Jabal ah hing si. Amah heh sumvulh hem le puanbuk ah om hema pa si.
\v 21 Jabal nau ming heh Jubal ah si. Amah heh piru le phaidar phunkhat tumtu hem te pa si.
\p
\v 22 Tsin Zillah in tsapa nei atsia Tubal Kain ah si. Amah heh thiar le dar puah kutthiam tehem zirhtu si. Tubal Kain tsernu heh Naamah ah si.
\p
\v 23 Tsimi zawhin Lamech in a zi te nenah,
\b
\q1 <<Adah le Zillah, ka relnak ngai un.
\q1 Lamech zi te ka awnnak ngai un.
\q1 Heimansim tiphangin mipa in keimah a dimdor ta rek sing.
\q1 Keimah a maliam tiarta mino a sipelh khen rek sing.
\q1
\v 24 Kain ah kheh a let sarih in phuzulnak a tuar lekhaw
\q1 Lamech in let sarih sawmsarih tuar tu si,>>
\b
\m ti si.
\s1 Tsapa Dang
\p
\v 25 Tsin Adam in a zi kheh pawl leh atsia tsapa dang hing si. A zi in a ming kheh Seth\f + \fr 4:25 \fk Seth\ft : Hebrew awntsang si in <<naper pe, koih, mun pe>> tinak si tu bang si.\f* ti in sa si. A zi in, <<Kain reknak pa, Abel aiawh keima tsatuh in tsa dang Pathian in remruat sak si,>> ti si.
\v 26 Tsin Seth ah kheh tsapa nei si. Enosh ti in mingsa si. Tsimi zawhin minung tein BAWIPA ming ko pan dang leh si.
\c 5
\s1 Adam Tsanawn te
\p
\v 1 Meheh Adam tsanawn te thula ngannak laibu si. Pathian in mipa a siam ni in Pathian in ama mel bangin puah si.
\v 2 Pathian in mipa le nupang siam atsia muitsu pe in amahni siam asi ni in minung ti in ko si.
\v 3 Tsin Adam ah heh kum za le sawmthum a kim phangin ama mel bang le amah suuntu tsapa nei si. A ming kheh Seth ti in sa si.
\v 4 Seth ah a nei zawh in Adam ah heh kum zariat tian nung lai si. Tsapa dang le tsanu dang te nei lai si.
\v 5 Adam ah adam sung hem heh kum zakua le sawmthum si atsia tsimi zawhin thi si.
\p
\v 6 Seth ah kum za le panga asi phangin Enosh ah nei si.
\v 7 Enosh ah a nei zawh in Seth ah heh kum zariat le kum sarih nung atsia, tsapa dang le tsanu dang te nei lai si.
\v 8 Seth ah a damsung hem heh kum zakua le leinih si atsia tsimi zawhin thi si.
\p
\v 9 Enosh ah kum sawmkua asi phangin Kainan ah nei si.
\v 10 Kainan ah a nei zawh in Enosh ah heh kum zariat le leinga nung lai atsia tsapa dang le tsanu dang te nei lai si.
\v 11 Enosh ah a damsung hem heh kum zakua le kum nga si atsia tsimi zawhin thi si.
\p
\v 12 Kainan ah kum sawmsarih a si phangin Mahalalel ah nei si.
\v 13 Mahalalel ah a nei zawh in Kainan ah heh kum zariat le sawmli nung atsia tsapa dang le tsanu dang te nei lai si.
\v 14 Kainan ah a damsung hem heh kum zakua le kum sawm si atsia tsimi zawhin thi si.
\p
\v 15 Mahalalel ah kum sawmruk kumnga a si phangin Jared ah nei si.
\v 16 Jared ah a nei zawhin Mahalalel ah heh kum zariat le sawmthum nung atsia tsapa dang le tsanu dang te nei lai si.
\v 17 Mahalalel ah a damsung hem heh kum zariat le sawmkua panga si atsia tsimi zawhin thi si.
\p
\v 18 Jared ah kum za le sawmruk panih a si phangin Enoch ah nei si.
\v 19 Enoch ah a nei zawhin Jared ah heh kum zariat nung atsia tsapa dang le tsanu dang te nei lai si.
\v 20 Jared ah a damsung hem heh kum zakua le sawmruk panih si atsia tsimi zawhin thi si.
\p
\v 21 Enoch ah kum sawmruk le panga asi phangin Methuselah ah nei si.
\v 22 Methuselah ah a nei zawhin Enoch ah heh kum zathum sung Pathian thaw hawhkawm in tsapa dang le tsanu dang te nei si.
\v 23 Enoch ah a damsung hem heh kum zathum le sawmruk le panga si.
\v 24 Enoch ah heh Pathian thaw pawlkawm si. Tsin Enoch ah kheh om ngawl si. Heimansim tiphangin Pathian in a le ta si.
\p
\v 25 Methuselah ah kum za le sawmriat le sarih a si phangin Lamech ah nei si.
\v 26 Lamech ah a nei zawhin Methuselah ah heh kum zasarih le sawmriat le panih nung atsia tsapa dang le tsanu dang te nei lai si.
\v 27 Methuselah ah a damsung hem heh kum zakua le sawmruk le kua si atsia tsimi zawhin thi si.
\p
\v 28 Lamech ah kum za le sawmriat le panih asi phangin tsapa nei si.
\v 29 A ming heh Noah\f + \fr 5:29 \fk Noah\ft : Hebrew awntsang <<noach>> si in <<tsawl, tsawl om,>> tinak si.\f* ti in sa atsia, <<BAWIPA tsamnak leilung asi manin kei kut in kei pernak le kei puahnak te vumah keimahni nemtu si tu in,>> ti in ti si.
\v 30 Noah ah a nei zawhin Lamech ah kheh kum zanga le sawmkua le panga nung atsia tsapa dang le tsanu dang te nei lai si.
\v 31 Lamech ah a damsung hem heh kum zasarih le sawmsarih le sarih si atsia tsimi zawhin thi si.
\p
\v 32 Noah ah kum zanga a si phangin Noah in Shem, Ham le Japheth te nei si.
\c 6
\s1 Tilau Dung
\p
\v 1 Lei vumah minung te zai pan in amahni in tsanu te a nei phangin,
\v 2 Pathian tsapa tein minung tsanu te mawi dan kheh mu atsia amahni deihnak ten dengin amahni zi tuh in huai dang ten si.
\p
\v 3 Tsin BAWIPA in, <<Ka Raula heh minung thaw kumkhaw in om tu ngawl si. Heimansim tiphangin minung heh taksa si in a damsung ni te khen kum za le kul si tu si,>> ti in ti si.
\v 4 Tsimi hun lai in lei vumah Nephilim te om si. Tsimi zawh in Pathian tsapa te kheh minung tsanu te nenah leng atsia minung tsanu te thaw tsa te nei si. Amahni heh tanglaia mikol le mi mingthang te si.
\p
\v 5 Tsimi zawhin BAWIPA in leivuma minung te thinlung ruatnak kheh zompehin aphat ngawlnak le asesuaknak aroh dan te kheh mu si.
\v 6 Tsin lei vumah minung a puah kheh BAWIPA thinnuam ngawl ngai in a lungse ngai si.
\v 7 Tsimi manin BAWIPA in, <<Lei vuma ka siamnak minung kheh siatsuah tu sing. Minung asi khen ramsa te asi khen lei ah a vak te le vanah a zuang vano te ka puah kha sir leh sing,>> ti si.
\v 8 Sipelh atsia Noah in BAWIPA mitmai pha ngah si.
\p
\v 9 Noah tsanawn suaknak heh tibang hen si. Noah ah heh midiktsang pa si. A tsanawn te nenah mi kangkim pa si. Noah ah kheh Pathian thaw pawlkawm si.
\v 10 Tsin Noah in tsapa pathum nei atsia Shem, Ham, le Japheth te si.
\p
\v 11 Pathian maiah lei vum heh sereih in sesuaknak thaw dim si.
\v 12 Tsin Bawipa in lei vum kheh pan atsia a sereih ngaingai in mu si. Heimansim tiphangin minung tehem kheh lei vumah amahni lampi ten ah seberh dang si.
\s1 Noah Lawng
\p
\v 13 Tsin Pathian in Noah nenah, <<Taksa hem kheh abonak leng tiar tu la sing. Heimansim tiphangin amahni manin leilung heh danhek sualnak in dim si. Tsimi manin pan in, amahni kheh leilung thaw siatsuah tu sing.
\v 14 Nangma tsa tuh in gopher\f + \fr 6:14 \fk gopher\ft : thingkuang phunkhat ming si in, hei thing si ti thei tsiang ngawl si. Aire zawng thah a si thing tsang phun khat si.\f* thing thaw lawng puah la akhan te khen puah la tsin lawng sunglam le pulam kheh tsarnai thaw pitpek tiar in.
\v 15 Tsin na puah dan tuh heh tihen si. Lawng a sanglam heh dong zathum, a vap heh dong sawmnga, le a daklam heh dong sawmthum situ si.
\v 16 Khamleng khen puahla a vum khuh pin a sunglam kheh dongkhat in puah in. Tsin lawng sunglam ah kawka puah atsia a nuaitaber dawh, alai dawh le avumtaber dawh ti in puah in.
\v 17 Tsin ngai in, keimah rori in van nuaiah a om nunnak nei taksa hem siatsuah tu in lei vumah tilau dung tiar tu sing. Lei vumah a om tehem thi berh tu si.
\v 18 Sipelh atsia nangmah thaw ka thukam heh kho tiar tu sing. Tsin nangmah, na tsa te, na zi le na tsa te zi te thaw lawng sungah lut tu si utsi.
\v 19 Tsin lawng sungah siamnak ramsa hem a nu le a pa panih ten in lut tiar la nangmah thaw nungdang tu si utsi.
\v 20 Vano te amahni hin ten, ramsa te amahni hin ten, le leiah bok in a vak tehem amahni hin ten, nungdang tu in na nenah akop ten in hawh tasen.
\v 21 Tsin eituh lai hem nangma tuh in le la, na nenah khawl in. Tsin nangmah le amahni tsa nang eituh lai si tu si,>> ti si.
\p
\v 22 Pathian in Noah nenah thu a penak bangin Noah in puah berh si.
\c 7
\p
\v 1 Tsimi zawh in BAWIPA in Noah nenah, <<Nangmah le na innkawpi hem thaw lawng sungah lut un. Heimansim tiphangin me san ah nangmah bek heh ka maiah diktsang si ti in na mu sing.
\v 2 Ramsa thiang hem pin sarih ten a pa le a nu ramsa thiang ngawl pin panih ten a pa le a nu,
\v 3 vana vano te khen a pa le a nu sarih ten le la leivum hemah nungin tsi lehtu tuh in le la na nenah huai in.
\v 4 Heimansim tiphangin tuzawh nisarih phangin lei vumah ni sawmli le zan sawmli sung ruahsar tiar tu sing. Ka puahnak thilnung tehem kheh leilung vum pin siatsuah tu sing,>> ti in ti si.
\v 5 Tsin BAWIPA thupenak bangin Noah in avaseng puahberh si.
\v 6 Leilung vumah tilau adung phangin Noah ah kheh kum zaruk si ongla si.
\p
\v 7 Tsimi manin Noah ah kheh a zi le a tsa te le a tsa te zi te thaw ti laudung manin lawng sungah lut si.
\v 8 Ramsa thiang te ramsa thiang ngawl te vano te le lei ah bokin a vak ramsa tehem
\v 9 Pathian in Noah ah thu a penak bangin apa le anu panih ten in Noah lawng sungah lut dang si.
\v 10 Tsin nisarih zawhin lei vumah tilau dung si.
\v 11 Noah ah akum zaruk lanihnak nileisarih ni in a thuk a lian tinar hem kheh kehreih in van khamleng hem khen hongberh si.
\v 12 Tsin lei vumah ni sawmli le zan sawmli ruahsar si.
\p
\v 13 Tsimi ni in Noah ah le a tsa te Shem, Ham, Japheth ah le Noah zi le a tsapa pathum te zi te thaw lawng sungah lut dang si.
\v 14 Amahni le hampalaka ramsa hempin amahni hin ten, sumvulh hempin amahni hin ten, lei ah bok in a vak ramsa hempin amahni hin ten le vano hempin amahni hin ten,
\v 15 tsin nunnak haihawh nei ramsa hem panih ten in Noah lawng sungah lut dang si.
\v 16 Tsimi manin Pathian thupenak bangin lawng sungah a lut ramsa te heh ramsa hem lakpin apa le anu a kim in lut dang si. Tsin BAWIPA in Noah ah kheh lawng sungah kong khah khum si.
\p
\v 17 Tuhen lei vumah tilau adung heh ni sawmli si in ti kheh khang atsia lawng kheh dangso si. Tsin leilung pin dak so leilei si.
\v 18 Ti kheh kol leilei in leilung vumah khang leilei atsia lawng kheh ti vumah lan in om si.
\v 19 Tsin leilung vumah ti kheh khang leilei atsia van nuaiah a om mual sang tehem kheh khuh berh si.
\v 20 Mual tehem vumah ti kheh khang leilei in mualrel pin dong leinga val tian khang so si.
\v 21 Lei vumah a phe thei taksa nei hem vano te le sumvulh te le hampalaka ramsa te le leilung ah bok in avak thei hem le minung hem thi berh si.
\v 22 Lei vumah a om nunnak haihawh nei hemmuah thi berh si.
\v 23 Tsimi manin BAWIPA in lei vumah a nung hem siatsuah berh si. Minung le sumvulh asi khen bok in avak ramsa te le vana vano tehem khen lei vumpin siatsuah nak te si. Noah ah le amah thaw lawng sungah om tehembek nung dang si.
\v 24 Leilung kheh ti in ni za le sawmnga sung khuh si.
\c 8
\s1 Ti Kiam Leh
\p
\v 1 Tsimi zawhin Pathian in Noah ah le thilnung tehem, le amah thaw lawng sungah a om ramsa tehem kheh phawk reng si. Tsin Pathian in leilung vumah huihra tiar atsia ti kheh kiam si.
\v 2 Tinar te le van khamleng te khen pit berh si. Vanruah khen sar ngawlin tsawl si.
\v 3 Tsin ti kheh tsawl ngawlin leilung pin kiam suk si. Ni za le sawmnga a kim phangin ti kheh kang si.
\v 4 Tsimi zawhin lawng kheh, lasarih la, ni leisarih ni in Ararat mual vumah taang si.
\v 5 Tsin ti kheh tsawl ngawlin lasawm la tian kiamsuk si. Lasawm la, a nikhat ni in, mual relno lang pan si.
\p
\v 6 Ni sawmli zawhin, Noah in a puahnak lawng khamleng kheh hong si.
\v 7 Tsimi zawhin Noah in solo kheh leh atsia lei vumpin ti a kang mahem suk le so ah zuang tseih zel si.
\v 8 Lei vumah ti kang le kang ngawl a theinuam manin khuro leh si.
\v 9 Sipelh atsia khuro kheh a khop mintuh munkhat khen a tawk ngawl manin lawng sung Noah nenah lehleh si. Heimansim tiphangin leilung hem ti in a khuh lai ta si. Tsimi manin Noah in a kut dawh in khuro kheh le atsia, lawng sungah koih leh si.
\v 10 Tsin Noah in ni sarih ngak leh atsia, lawng pin khuro kheh leh lehleu si.
\v 11 Tsin a lehzawh in khuro kheh simlam in Noah nenah lehleh atsia a pan phangin, Olive nah therno a mur ah a om kheh mu si. Tsin Noah in lei vumpin tikang ongla lam kheh thei si.
\v 12 Tsimi manin Noah in ni sarih ngak leh atsia, khuro kheh leh lehleu si. Noah nenah khen lehleh ngawl la si.
\p
\v 13 Tsin hun liam atsia kum zaruk le kum khatnak, la masaber ani khatnak in leilung pin ti kheh kangserh ongla si. Tsin Noah in a lawng khuh kheh liip in pan atsia, pan in, leilung kheh aro miau ongla lam kheh mu si.
\v 14 Tsin lanih la, ni kulluansarih ni in, leilung kheh ro berh si.
\p
\v 15 Tsimi zawhin Pathian in Noah nenah,
\v 16 <<Nangmah le na zi le na tsa te le na tsa te zi te thaw lawng pin suak un.
\v 17 Nangmah thaw a om ramsa tehem kheh suahberh la, vano te le sumvulh le lei ah bok in avak ramsa hem, lei vumah pung in, zai sen,>> ti in rel si.
\v 18 Tsimi manin Noah ah kheh a tsa te le a zi le a tsa te zi te thaw lawng sungpin suak si.
\v 19 Ramsa hinkim, bokvak tehem, vano tehem, le lei vumah a vak thei hem, amahni hin ten in lawng sungpin suak dang berh si.
\p
\v 20 Tsimi zawhin Noah in BAWIPA tsatuh benak dawndel puah atsia, ramsa thiang le vano thiang dawmlai le in, benak dawndel vumah meihal bawlnak pe si.
\v 21 Tsin BAWIPA in rimur kheh hup ngah si. Tsimi phangin BAWIPA in a thinlung sung pin, <<Ka puah awngnak thilnung tehem kheh tsam leh tu ngawl la sing. Minung thinlung tumnak heh a naupang pinpan a sual ruakruak asi khen, minung te manin leilung heh siatsuah awng kel leh tu ngawl si lang.
\b
\q1
\v 22 <<Leilung a om sung hem in,
\q1 Laitsi pawi hun le khawl hun,
\q1 Khawsik hun le khawsa hun,
\q1 Tsur hun le khal hun,
\q1 Sun le zan tsawl awng tu ngawl si,>>
\b
\m ti in ti si.
\c 9
\s1 Noah ah thaw Thukam
\p
\v 1 Tsin Pathian in Noah ah le a tsa te kheh muitsu pe atsia amahni nenah, <<Pungin zai ta un. Tsin lei vum hem dimberh ta un.
\v 2 Lei vuma ramsa tehem vana vano tehem lei vuma avak thei hemmuah le tipithuanthum sunga nga hem in nangmahni kih in lau tasen. Amahni kheh nang kut sungah nang pe si lang.
\v 3 Thil hemmuah nang pe sing, nung in a phethei hemmuah kheh nangmahni tsa antseh hing te bangin lai si tu si.
\v 4 Sipelh atsia nunnak asi thisen thaw sa kheh ei mahna un.
\v 5 Nang nungnak thisen man tuat in ngen rori tu sing. Ramsa hem le minung kut hem sunga ngen tu sing. Minung unaupi hem nenpin minung nunnak ngen tu sing.
\b
\q1
\v 6 <<Minung thisen a suahtu tutu sikhen,
\q1 A thisen kheh minung in suah deve tu si.
\q1 Heimansim tiphangin Pathian in minung heh
\q1 Ama mel bangin a puah ta si.
\q1
\v 7 Tsin nangnihni pungin zai ta un.
\q1 Lei vumah tampi hing ula zai ta un,>>
\b
\m ti in ti si.
\p
\v 8 Tsimi zawhin Pathian in Noah nenah le a tsa te nenah,
\v 9 <<Pan in, keimah ka si bangin, nangmah le nangma zawha na tsanawn te thaw,
\v 10 tsin nangmah thaw a om a nung ramsa hemmuah, vano te, sumvulh le na nenah a om lawng sungpin a suak tehem, leilung vumah a om ramsa hemmuah thaw ka thukam puah sing.
\v 11 Tihen ka thukam nangmah thaw puah sing. Taksa nei hemmuah kheh tilaudung in rek awng kel leh tu ngawl si lang. Leilung siatsuah tu in tilaudung nawh leh tu ngawl si lei,>> ti in ti si.
\s1 Theihdiknak Bakkai
\p
\v 12 Tsin Pathian in, <<Meheh a leng tulai tsanawn te tsa keimah le nangma laklawh ah le nangmah thaw a om a nung siamnak tehem thaw ka puahnak thukam theihdiknak si.
\v 13 Meiro lakah ka bakkai koih sing. Tsin me bakkai heh keimah le leilung laklawha theihdiknak thukam situ si.
\v 14 Leilung vumah meiro ka omtiar phangin meiro lakah bakkai mu theihnung tu si.
\v 15 Tsin keimah, nangmah le taksa nei hem in siamnak thilnung hem laklawh ah ka thukam kheh phawk tu sing. Taksa nei hem siatsuah tu in tilaudung om leh kel tu ngawl si lei.
\v 16 Bakkai kheh meiro lakah om tu si. Tsin Pathian le lei vumah a om taksa nei in siamnak thilnung hem laklawh ah kumkhaw thukam kheh phawk tu in bakkai kheh pan tu sing,>> ti si.
\v 17 Tsin Pathian in Noah nenah, <<Meheh keimah le lei vumah a om taksa nei hemmuah laklawh ah ka puahnak thukam theihdiknak si,>> ti in ti si.
\p
\v 18 Lawng sungpin a suak Noah tsa te heh Shem, Ham, le Japheth te si. Tsin Ham ah heh Canaan te pa si.
\v 19 Me pathum te heh Noah tsa te si. Tsin amahni pin lei vum hemah minung zai in om si.
\p
\v 20 Tsin Noah ah kheh lothok tepan atsia tsapit vuan puah si.
\v 21 Tsimi zawhin tsapitti in atsia ri si. Tsin a laam sungah tsangterel in om si.
\v 22 Tsin Canaan pa Ham in a pa tsangterel kheh mu atsia pulamah a om a unau panih te rel si.
\v 23 Sipelh atsia Shem le Japheth te hen puan le atsia a panih ko ah koih in ningngat in hawh atsia a pa tsangterel kheh khuh sak si. Amahni kheh ninglam a nga ta a pa tsangterel kheh mu ngawl si.
\p
\v 24 Tsin Noah ah kheh a tsapit khamnak pin a lungmu tsim atsia a tsapa nautasawn in a vumah hei a puah ti kheh thei si.
\v 25 Tsin Noah in,
\b
\q1 <<Canaan ah heh tsamnak si tasen.
\q1 A unau te nenah sel hema sel si tu si,>>
\b
\m ti in ti si.
\p
\v 26 Tsin amah in,
\b
\q1 <<Shem Pathian BAWIPA kheh thangphat in om tasen.
\q1 Canaan ah kheh a sel si tasen.
\q1
\v 27 Pathian in Japheth ah kheh a ram kau tiar atsia,
\q1 Shem puanbuk ah om in,
\q1 Canaan ah kheh a sel in tsang tasen,>>
\b
\m ti in ti si.
\p
\v 28 Tsin Noah ah kheh tilaudung zawh in kum zathum le sawmnga nung lai si.
\v 29 Noah ah a damsung hem heh kum zakua le sawmnga si atsia tsimi zawhin thi si.
\c 10
\s1 Noah Tsanawn te
\p
\v 1 Noah tsapa te asi Shem, Ham, le Japheth tsanawn te heh tibang hen si. Tsin tilaudung zawh amahni in tsapa te hing si.
\s2 Japheth Tsa te
\r 1Kh 1:5-7
\p
\v 2 Japheth tsapa te heh Gomer, Magog, Madai, Javan, Tubal, Meshech, le Tiras te si.
\v 3 Gomer tsapa te heh Ashkenaz, Riphath le Togarmah te si.
\v 4 Javan tsapa te heh Elishah, Tarshish, Kit mi le Dodan mite si.
\v 5 Tsimi te pin tipi kunga Gentile minung te kheh amahni ram tenah amahni awn ten le amahni hin ten bangin a miphun ten in khen berh dang si.
\p
\v 6 Ham tsapa heh Cush, Mizraim, Put, le Canaan te si.
\v 7 Cush tsapa te heh Seba, Havilah, Sabtah, Raamah, le Sabteca te si. Tsin Raamah tsapa te heh Sheba le Dedan te si.
\p
\v 8 Cush in Nimrod ah hing si. Amah heh lei vumah mi ralkol masaber si.
\v 9 Nimrod ah heh BAWIPA maiah sakap thiam ngai pa si. Tsimi manin, <<BAWIPA maiah sakap thiam Nimrod bangin,>> ti in awnnak om si.
\v 10 Nimrod uknak ram pannak heh Shinar rama Babel\f + \fr 10:10 \fk Babel\ft : A sullelam heh <<a tsiang ngawl, a nok,>> tinak si. Babylon tinak ming heh me awntsang pin leng si.\f*, Erech, Akkad, le Calneh si.
\v 11 Tsimi ram pin Assyria ah hawh in Nineveh, Rehoboth Ir, Calah,
\v 12 le Nineveh le Calah laklawh ah a om Resen khaw kheh sat si. Tsimi heh khawpi lianpi si.
\p
\v 13 Mizraim in Lud mite, Anam mi te, Lehab mite, Naphtuh mite,
\v 14 Pathrus mite le Casluh mite le Caphtor mite nei si. Casluh mite sungpin Philistia mite suak si.
\p
\v 15 Canaan tsapa masaber heh Sidon, tsimi tselh in Heth,
\v 16 Jebus mite, Amor mite le Girgash mite,
\v 17 Hiv mite, Ark mi te le Sin mite,
\v 18 Arvad mi te, Zemar mite le Hamath mite nei si. Tsimi zawhin Canaan mite kheh khensep dang si.
\v 19 Tsin Canaan mite ramri heh Sidon pin Gerar lamah hawh asi lekhaw Gaza tian si. Tsimi zawh in Sodom, Gomorrah, Admah le Zeboiim lamah hawh lekhaw Lasha tian si.
\v 20 Me tehem heh amahni phun le nam bang ten in amahni awn ten bangin amahni ram ten ah a om Ham tsa te si.
\s2 Shem Tsa te
\r 1Kh 1:17-23
\p
\v 21 Tsin Eber tsa tehema pa, Japheth upa Shem in tsa te nei si.
\v 22 Shem tsapa te heh Elam, Asshur, Arphaxad, Lud, le Aram te si.
\v 23 Aram tsapa te heh Uz, Hul, Gether, le Mash te si.
\v 24 Arphaxad in Shelah ah nei si. Tsin Shelah in Eber ah nei si.
\v 25 Eber in tsapa panih nei si. A pakhatnak ming heh Peleg ah si. Heimansim tiphangin ama san lai in leilung kheh khen si. A naupa ming kheh Joktan ah si.
\v 26 Joktan in Almodad, Sheleph, Hazarmaveth, Jerah,
\v 27 Hadoram, Uzal, Diklah,
\v 28 Obal, Abimael, Sheba,
\v 29 Ophir, Havilah, le Jobab te nei si. Me tehem heh Joktan tsapa te si.
\v 30 Tsin amahni om min satnak kheh Mesha pin Sephar lamah hawh lekhaw nisuaknak lam mual tian si.
\v 31 Me te heh Shem tsanawn te si atsia amahni nam ten le amahni awn ten le amahni ram ten ah om si.
\p
\v 32 Me tehem heh amahni miphun le amahni tsanawn te bangin Noah tsapa te sidang si. Me miphun te heh tilaudung zawhin lei vumah khensep in om dang si.
\c 11
\s1 Babel Nokbuknak
\p
\v 1 Tsimi hun lai in lei vum hemah awn phun khat le awntsang phun khatbek nei awng si.
\v 2 Tsin amahni kheh ni suaknak lam pin khualvak dang atsia Shinar ram zawllai pakhat tawk dang atsia tsimi munah omtsih dang nom si.
\v 3 Tsin pakhat le pakhat, <<Hawh un. Phalei puah asingkhaw hal dang asing,>> ti in ti dang si. Lungto ai in phalei kheh mang dang atsia tsiardak ai in thung kheh mang dang si.
\v 4 Tsin amahni in, <<Hawh un. Lei vum mun hemah kei khensep kha thei ta khawpi pakhat sa dang atsia inn sangpi akhum van tong in sa dang asingkhaw kei ming kheh thang tiar dang asing,>> ti in ti dang si.
\p
\v 5 Tsin BAWIPA kheh minung te tsapa te sa dang nak khawpi le inn sangpi pan tu in lengsuk si.
\v 6 Tsin BAWIPA in, <<Pan in, Minung te heh thinlungkhat si dang atsia avaseng in awn pakhat nei dang si. Tsin me thil heh puah pan dang si. Tuhen amahni thil puah tumnak heh kham theihnung si leh ngawl la si.
\v 7 Hawh un. Tsimi ah hawhsuk dang asingkhaw pakhat le pakhat awn a theidun tuh ngawlin amahni awn nokbuk tiar dang asing,>> ti in ti si.
\v 8 Tsimi manin BAWIPA in amahni kheh tsimi munpin lei vum mun hemah khensep tiar si. Tsin khawpi sanak kheh tsawl leh dang si.
\v 9 Tsimi manin tsimi ming kheh Babel\f + \fr 11:9 \fk Babel\ft : Hebrew awntsang si in a sullam heh <<aitsannak>> si in <<Babylon>> tinak ming heh tsimi awntsang pin leng si.\f* ti in sa si. Heimansim tiphangin BAWIPA in tsimi munpin leilung hema awn a nokbuk tiar manin si. Tsin tsimi munpin BAWIPA in amahni kheh lei vum mun hemah khensep tiar si.
\s1 Shem Tsanawn te
\r 1Kh 1:18
\p
\v 10 Shem tsanawn te heh tibang hen si. Shem ah kheh kum zakhat si atsia tilaudung zawh kumnih phangin Arphaxad ah nei si.
\v 11 Arphaxad ah a nei zawhin Shem ah kheh kum zanga nung lai atsia a dang tsanu le tsapa te kheh nei si.
\p
\v 12 Arphaxad ah kheh kum sawmthum le kum nga a kim phangin Shelah ah nei si.
\v 13 Shelah ah a nei zawhin Arphaxad ah kheh kum zali le kum thum nung lai atsia tsanu le tsapa te kheh nei si.
\p
\v 14 Shelah ah kheh kum sawmthum a kim phangin Eber ah nei si.
\v 15 Eber ah a nei zawhin Shelah ah kheh kum zali le kum thum nung lai atsia tsanu le tsapa te kheh nei si.
\p
\v 16 Eber ah kheh kum sawmthum le kum li a kim phangin Peleg ah nei si.
\v 17 Peleg ah a nei zawhin Eber ah kheh kum zali le kum sawmthum nung lai atsia tsanu le tsapa te kheh nei si.
\p
\v 18 Peleg ah kheh kum sawmthum a kim phangin Reu ah nei si.
\v 19 Reu ah a nei zawhin Peleg ah kheh kum zanih le kum kua nung lai atsia tsanu le tsapa te kheh nei si.
\p
\v 20 Reu ah kheh kum sawmthum le kumnih a kim phangin Serug ah nei si.
\v 21 Serug ah a nei zawhin Reu ah kheh kum zanih le kum sarih nung lai atsia tsanu le tsapa te kheh nei si.
\p
\v 22 Serug ah kheh kum sawmthum a kim phangin Nahor ah nei si.
\v 23 Nahor ah a nei zawhin Serug ah kheh kum zanih nung lai atsia tsanu le tsapa te kheh nei si.
\p
\v 24 Nahor ah kheh kum kulluankua a kim phangin Terah ah nei si.
\v 25 Terah ah a nei zawhin Nahor ah kheh kum za le kum leikua nung lai atsia tsanu le tsapa te kheh nei si.
\p
\v 26 Tsin Terah ah kheh kum sawmsarih a kim phangin Abram, Nahor ah le Haran te kheh nei si.
\s1 Terah Tsanawn te
\p
\v 27 Terah tsanawn te heh tibang hen si. Terah in Abram, Nahor ah le Haran te nei si. Haran in Lot ah nei si.
\v 28 Tsin Haran ah kheh a pa Terah ah a nung lai in a suaknak Chaldea ram Ur pin thi si.
\v 29 Tsin Abram ah le Nahor tein zi huai kawm si. Abram zi ming heh Sarai ah si atsia Nahor zi ming heh Haran tsanu Milcah ah si. Haran ah heh Milcah pa le Iscah pa si.
\v 30 Tsin Sarai ah heh atsing si in tsa nei thei ngawl si.
\p
\v 31 Tsin Terah in a tsapa Abram ah le a tsanawn Haran tsapa Lot ah le a tsapa Abram zi a monu Sarai te kheh huai atsia Chaldea ram Ur pin Canaan ram ah hawh dang si. Tsin Haran khaw ah khen leng dang atsia tsimi ah om dang nom si.
\v 32 Tsin Terah san sung heh kum zanih le kum nga si atsia Terah ah kheh Haran khaw pin thi si.
\c 12
\s1 Pathian in Abram ah Ko
\p
\v 1 Tsin BAWIPA in Abram nenah,
\b
\q1 <<Na ram pin le
\q1 Na miphun te nenpin le
\q1 Na pa inn pin suak la
\q1 Nangmah ka muhtuh ram ah hawh ten.
\q1
\v 2 Miphun lianpi in na puah tu sing.
\q1 Muitsu na burh tu sing.
\q1 Na ming thang tiar tu sing.
\q1 Tsin nangmah heh muitsu hampi si tu si tsi.
\q1
\v 3 Nangmah muitsu a burh tu te kheh muitsu burh tu sing.
\q1 Tsin nangmah a tsamtu kheh tsam tu sing.
\q1 Tsin nangma thawmin lei vum miphun tehem in muitsu dong tu si,>>
\b
\m ti in ti si.
\p
\v 4 Tsimi manin Abram ah kheh BAWIPA in a nenah a relnak bangin suak atsia Lot ah kheh a nenah hawh deve si. Tsin Abram ah kheh Haran pin a suak phangin kum sawmsarih le kum nga si.
\v 5 Tsin Abram in a zi Sarai ah le a naupa tsapa Lot ah le atsum hamnak amahni neinak thilri tehem le Haran pin amahni neinak minung tehem kheh huai si. Tsin amahni kheh Canaan ram ah khen hawh tu in suak dang si.
\v 6 Abram in tsimi ram kheh hawhten per atsia Shechem ram Moreh sasaw thing tian leng per si. Tsin tsimi ram ah Canaan mite om si.
\p
\v 7 Tsin BAWIPA kheh Abram nenah lang atsia, <<Na tsanawn te nenah me ram heh pe tu sing,>> ti in ti si. Tsin tsimi munah khen ama nenah a langtu BAWIPA tsa tuh in bawlnak dawndel dawh si.
\v 8 Tsin amah kheh tsimi pin Bethel ni suaknak lama mual ah thawn si. A puanbuk kheh sa in ni danak lamah Bethel le ni suaknak lamah Ai khaw om si. Tsimi munah khen BAWIPA tsa in bawlnak dawndel dawh atsia BAWIPA ming kheh ko si.
\v 9 Tsin Abram ah kheh Negev lamah khen hawhsuk in khualvak si.
\s1 Abram ah Egypt ah Hawh
\p
\v 10 Tsin ram sungah rian dung atsia anase leita manin Abram ah kheh Egypt ramah om tu in hawh suk si.
\v 11 Tsin Egypt ram a lut dawnzep phangin a zi Sarai nenah, <<Ngai in, nupang mel hoihngai na si ti kheh thei sing.
\v 12 Tsimi manin Egypt mite in nangmah a mu phangin amahni in, <Meheh ama zi si,> ti in ti akhaw keimah rekkha tu si. Sipelh atsia nangmah vang hawi tu na si.
\v 13 Ngeihharnak in nangmah hen a tsernu sing ti in ti sawh la nangma thawmin him thei tu sing. Tsin nangma thawmin nung thei tu sing,>> ti in ti si.
\p
\v 14 Tsin Abram ah kheh Egypt ram a leng phangin Egypt mi tein nupangnu a hoih leita kheh mu dang si.
\v 15 Pharaoh mi upa te khen amah kheh mu deve atsia Pharaoh nenah khen amah kheh ziap dang si. Tsin nupangnu kheh Pharaoh inn ah khen huai si.
\v 16 Amah in Sarai thawmin Abram ah kheh phatakno in pan si. Amah in tuu te kawlpaw te laakpa te selnu te le selpa te laaknu te le kalauk te kheh neitual ngah si.
\p
\v 17 Sipelh atsia BAWIPA in Abram zi Sarai manin Pharaoh ah le a innkawpi te vumah harnak nasengai leng tiar si.
\v 18 Tsin Pharaoh in Abram ah kheh ko atsia, <<Ka vumah me thil na puahnak heh kawtibang sim? Amah heh na zi si lam heita ka rel ngawl si tsim?
\v 19 <Amah heh ka tsernu si,> ti in heita ti si tsim? Amah heh ka zi tuh in le kha lawh sing. Tsimi manin tuhen meheh na zi si. Amah tsawh huai la hawh ta un,>> ti in ti si.
\v 20 Tsimi manin Pharaoh in Abram thu ah a minung te thu pe si. Tsin amahni in amah kheh a zi le a neinak thilri tehem thaw hawh tiar si.
\c 13
\s1 Abram in Canaan Luah
\p
\v 1 Tsin Abram ah kheh Egypt ram pin a zi le a neinak hem le Lot ah thaw Negev lamah hawhso dang si.
\v 2 Abram ah kheh sumvulh le sui le ngun hausa ngai si.
\v 3 Tsin amah kheh Negev pin Bethel tian khualvak in Bethel le Ai khaw laklawha tima puanbuk a sa masaber nak mun,
\v 4 benak dawndel a dawh masaber awngnak munpin khen Abram in BAWIPA ming kheh ko si.
\p
\v 5 Abram nenah a hawh deve Lot in tuuhon te le kawlpaw hon te le puanbuk te kheh nei deve si.
\v 6 Tsin a om kawmnak tuh in leiram tham leh ngawl la si. A neinak thilri te kheh atam leita manin omkawm thei leh ngawl la si.
\v 7 Tsin Abram sum khaltu te le Lot sum khaltu te laklawh ah haudunnak om si. Tsin Canaan mite le Periz mite kheh tsimi ramah khen om si.
\p
\v 8 Tsimi manin Abram in Lot nenah <<Unau kei si manin, nangmah le keima laklawh ah asi khen ka sum khaltu te le na sum khaltu te laklawh ah asi khen haudunnak om sawh mahna sen.
\v 9 Ram hem heh na maiah om si ngawl si maw? Ka nenpin kiang sawh in. Keh lamah na hawh lekhaw kei tak lamah hawh tu sing. Tak lamah na hawh asi lekhaw kei keh lamah hawh tu sing,>> ti in ti si.
\p
\v 10 Lot in khawzo zualzual atsia Zoar lam hawhnak Jordan munzawl tehem kheh BAWIPA vuandum bang Egypt ram bangin mun hemah ti tampi a om kheh mu si. Tsimi heh BAWIPA in Sodom le Gomorrah khaw a siatsuah ma si.
\v 11 Tsin Lot in Jordan munzawl hem kheh deng si. Tsin Lot ah kheh ni suaknak lamah khen thawn si. Tsin amahni kheh pakhat le pakhat khendun si.
\v 12 Abram ah kheh Canaan ram ah om atsia tsin Lot ah heh zawllai khawpi te ah om in Sodom khaw tian in a puanbuk kheh sa tseih zel si.
\v 13 Sipelh atsia Sodom mite kheh suaksual leita atsia BAWIPA mitmuh ah misual te si.
\p
\v 14 Tsin Abram nenpin Lot in a kiang zawh in BAWIPA in Abram nenah, <<Tuhen khawzo zualzual la na omnak pin saklam, langlam, ni suaknak lam le ni danak lam te kheh pan in.
\v 15 Na munak ram tehem heh nangmah le na tsanawn te nenah kumkhaw tsa in nang pe tu sing.
\v 16 Tsin na tsanawn te kheh leivul zahin puah tu sing. Tsimi manin mi in leia leivul kheh a siar tselh asi lekhaw na tsanawn te khen siar tselh zo deve tu si.
\v 17 Tho la ram kheh asang lam le avap lam kheh hawl zualzual in. Heimansim tiphangin me ram kheh na pe tu sing,>> ti in ti si.
\p
\v 18 Tsin Abram in a puanbuk kheh thawn atsia Hebron ah om Mamre sasaw thing te kungah hawh in om si. Tsin tsimi ah khen BAWIPA tsa benak dawndel dawh si.
\c 14
\s1 Lot ah San Lehnak
\p
\v 1 Tsin Shinar kumpibawi Amraphel, Ellasar kumpibawi Arioch, Elam kumpibawi Chedorlaomer le Goiim te kumpibawi Tidal te hun lai in tibang hen thiltsang si.
\v 2 Amahni kheh Sodom kumpibawi Bera, Gomorrah kumpibawi Birsha, Admah kumpibawi Shinab, Zeboiim kumpibawi Shemeber le Zoar ti in konak Bela kumpibawi te thaw ralsim dun dang si.
\v 3 Tsimi tehem kheh Tipi Al Siddim zawllai ah munkhat ah khawm dang si.
\v 4 Amahni kheh kum leinih sung Chedorlaomer sel tsang atsia a kum leithumnak in amahni in tawng leh si.
\p
\v 5 Kum leilinak phangin Chedorlaomer ah le a nenah a om kumpibawi te kheh hawh dang atsia Ashteroth Karnaim khaw pin Repha mi te, Ham khaw pin Zuz mi te, Shaveh Kiriathaim\f + \fr 14:5 \fk Shaveh Kiriathaim\ft : Hebrew awn si in, <<Kiriathaim zawllai,>> tinak si.\f* khaw pin Em mite,
\v 6 tsin Hor mi te kheh amahni omnak Seir mual pin ramtsar kungah a om El Paran mite kheh simreih dang si.
\v 7 Tsin amahni kheh lehlawi leh dang atsia Kadesh tian En Mishpat ah leng dang si. Tsin Amalek mi te ram hem le Hazazon Tamar khaw ah om Amor mite khen simreih dang si.
\p
\v 8 Tsin Sodom kumpibawi, Gomorrah kumpibawi, Admah kumpibawi, Zeboiim kumpibawi le Zoar ti in konak Bela kumpibawi te kheh hawh dang atsia Siddim zawllaia raltawngnak ah khen munkhat ah khawm dang atsia
\v 9 Elam kumpibawi Chedorlaomer, Goiim te kumpibawi Tidal, Shinar kumpibawi Amraphel le Ellasar kumpibawi Arioch te kheh tawng dang in kumpibawi pali tein kumpibawi panga kheh tawng dang si.
\v 10 Tsin Siddim zawllai kheh kaat khur in dim si. Tsin Sodom le Gomorrah kumpibawi te kheh dan dang atsia pawlkhat te kheh tsimi ah khen da dang si. Tsin atanglai te kheh mual lamah khen dan dang si.
\v 11 Tsin kumpibawi pali tein Sodom le Gomorrah te thilri tehem le amahni ei tuh tehem kheh le berh dang atsia hong leh dang si.
\v 12 Amahni in Sodom ah a om Abram unaua tsapa Lot ah le a thilri te kheh longsak atsia hong leh dang si.
\p
\v 13 Tsin a danngahtu mi pakhat in Hebrew mi Abram nenah hawh atsia rel si. Amah heh Amor mi Eshcol ah le Aner unaupa Mamre ah a om sasaw thing kungah om si. Tsin amahni kheh Abram ah thaw rualrem dang si.
\v 14 Tsin Abram in a unaupa sel ah huainak asi kheh a za phangin a inn pin a suak zirhsaak sel zathum le leiriat te kheh ralthuam silh atsia Dan tian in hil dang si.
\v 15 Abram in zan in amahni tawng tu in a sel te kheh khenkhuai si. Tsin amah le a sel tein zan in amahni kheh simreih dang atsia Hobah tian amahni kheh hil dang si. Hobah khawpi heh Damascus saklam ah om si.
\v 16 Tsin amah in thilri tehem kheh leleh sak berh atsia a unaupa Lot ah le a thilri te le nupang te le minung te kheh huai leh berh si.
\p
\v 17 Tsin Chedorlaomer ah le amah thaw om kumpibawi te neh in a hong leh zawhin Sodom kumpibawipa in kumpibawi zawllai tinak Shaveh zawllai ah khen amah tawk tu in hawh si.
\s1 Melkhizedek
\p
\v 18 Tsin Salem\f + \fr 14:18 \fk Salem\ft : Hebrew awntsang si in <<remnak,>> tinak si. Jerusalem khaw ming si ong si.\f* kumpibawi Melkhizedek in sang le tsapitti kheh keng si. Amah heh Asangber Pathian suangbawi si.
\v 19 Tsin amah in Abram ah kheh muitsu burh atsia,
\b
\q1 <<Lei le van Neitu, Asangber Pathian in
\q1 Abram ah kheh muitsu pe si.
\q1
\v 20 Tsin na ral te na kut sungah a petu,
\q1 Asangber Pathian kheh thangphat in om tasen,>>
\b
\m ti in ti si.
\p Tsin Abram in a neinak hem pin sehsawm sehkhat kheh Melkhizedek ah pe si.
\p
\v 21 Tsin Sodom kumpibawipa in Abram nenah, <<Minung te heh ka pe la tsin thilri te heh nangmah in le in,>> ti in ti si.
\p
\v 22 Sipelh atsia Abram in Sodom kumpibawi pa nenah, <<Asangber Pathian lei le van neitu, BAWIPA nenah ka kut zar tselh ongla sing.
\v 23 Nim ri zangkhat pin pan kedawlri pakhat poh khen, heimah le tu ngawl sing. Tsin na neinak thil pakhat khen na le sak tu ngawl sing, <Abram hausanak heh keima puahsaknak si,> ti in ti kha tu si tsi.
\v 24 Dangval te eihval le keimah a luntu mipa te tsovo bek siar ngawl le tu ngawl sing. Aner, Eshcol, le Mamre te, amahni tsovo kheh le tiar in,>> ti in ti si.
\c 15
\s1 Abram ah thaw Thukam
\p
\v 1 Tsimi thil tehem zawh in BAWIPA awntsang kheh Abram nenah lalhnak in leng atsia, <<Abram, kih mah nen. Keimah heh na lum le anase pittseih na lehsawng sing,>> ti in ti si.
\p
\v 2 Sipelh atsia Abram in, <<Bawipa PATHIAN, tsa nei ngawlin ka om le ka ro luahtu heh Damascus te Eliezer ah si ti mu si tsi. Hei ka pe tu si tsim?>> ti in ti si.
\v 3 Tsin Abram in, <<Pan in, tsanawn khen heimah ka pe ngawl si tsi. Ka inn pin a suak pohpoh heh, pan in, ka ro luahtu si tu si,>> ti in ti si.
\p
\v 4 Tsin ngai in, BAWIPA awntsang kheh Abram nenah leng atsia, <<Tsimi pa kheh na ro luahtu si mah na sen. Sipelh atsia nangma pum rori pin a lengtu kheh na ro luahtu si tasen,>> ti in ti si.
\v 5 Tsin BAWIPA in Abram ah kheh pulam ah huai atsia, <<Tuhen vanlam pan so in. Arsi te kheh na siar thei tu asi lekhaw siar tsuk in,>> ti si. Tsin BAWIPA in a nenah, <<Na tsanawn te kheh tsimi zah si tu si,>> ti in ti si.
\p
\v 6 Tsin Abram in BAWIPA kheh um atsia, BAWIPA in a umnak kheh diktsangnak in siar sak si.
\p
\v 7 Tsin BAWIPA in a nenah, <<Keimah heh me ram luah tu in nangmah a petu le Chaldea mi te Ur khaw pin a huaisuaktu BAWIPA sing,>> ti in ti si.
\p
\v 8 Tsin amah in, <<Bawipa PATHIAN, tsimi ram kheh luah tu sing ti heh kawtin theithei tu singim?>> ti in ti si.
\p
\v 9 Tsin BAWIPA in a nenah, <<Kawlpawla kumthum pakhat, kelnu kumthum pakhat, tutsang kumthum pakhat, khuro pakhat le lailengno pakhat ka nenah keng in,>> ti in ti si.
\v 10 Tsin tsimi tehem kheh a nenah keng atsia tsimi te kheh alai pin dam berh si. Tsin a dam talam ten kheh hatlam le hatlam ah koih si. Sipelh atsia vano te kheh daam ngawl si.
\v 11 Tsin sahel ei vano te kheh saruang vumah a khop phangin, Abram in amahni kheh hawlset si.
\p
\v 12 Tsin ni a da phangin, Abram ah kheh urngai in eihmu si. Tsin ngai in, Abram vumah thinphunung le khawthim meng kheh leng si.
\v 13 Tsin BAWIPA in a nenah, <<Na tsanawn te kheh amahni ram si ngawl ram pakhat ah mikhual in om dang tu atsia, amahni na persak tu ti kheh theiken ten. Tsin amahni in na tsanawn te kheh kum zali sung rimsu tiar tu si.
\v 14 Tsin amahni sel in atsantu miphun te kheh tsawh meek tu sing. Tsimi zawhin hausa ngaiin amahni kheh hong leh dang tu si.
\v 15 Tsin nangmah heh na pupa te nenah thinnuam ngaiin hawh tu si tsi. Kum ter in phumnak si tu si tsi.
\v 16 Tsin sanlinak phangin amahni kheh naiah lehleh dang tu si. Amor mi te phat ngawlnak heh kim lai ngawl si,>> ti in ti si.
\p
\v 17 Tsin ni da atsia khaw athim phangin, ngai in, tsimi sadamnak te laklawh ah thukam pin asuak meikhu le meialh in kangreih si.
\v 18 Tsimi ni pah in BAWIPA in Abram ah thaw thukam puah atsia, <<Na tsanawn te tsa ka pesak ongla me ram heh, Egypt run pin Euphrates Run lianpi tian si.
\v 19 Ken mite, Keniz mite, Kadmon mite,
\v 20 Hit mite, Perez mite, Rephaim mi te,
\v 21 Amor mite, Canaan mite, Girgash mite, le Jebus mite heh si,>> ti in ti si.
\c 16
\s1 Sarai, Hagar le Ishmael
\p
\v 1 Tsin Abram zi Sarai in tsa nei ngawl si. Tsin Sarai in Egypt mi selnu pakhat nei in a ming Hagar ah si.
\v 2 Tsimi manin Sarai in Abram nenah, <<Ngai in, BAWIPA in tsa tsawi tu in ka siang ngawl si. Ngeihharnak in, ka selnu zaupi ten. Ama nenpin tsa nei kha men thei sing,>> ti in ti si. Tsin Abram in Sarai thu kheh ngai si.
\v 3 Tsin Abram ah kheh Canaan ram sungah kum sawm a om zawhin, Abram zi Sarai in, a selnu Egypt mi Hagar ah kheh huai atsia, a pasel Abram nenah a zi tuh in pe si.
\v 4 Tsimi manin Abram in Hagar ah zaupi atsia, amah kheh naupai si. Tsin Hagar in nau a pai lam kheh a theitsawm phangin, a bawinu kheh zohsuam leh nom si.
\p
\v 5 Tsin Sarai in Abram nenah, <<Ka khelhnak heh na vumah om tasen. Ka selnu kheh na kang sungah na pe sing. Tsin amah in nau a pai lam kheh a thei tsawm phangin, zohsuam leh nom ka si. BAWIPA in nangmah le keima laklawh ah thukhen tasen,>> ti in ti si.
\p
\v 6 Tsin Abram in Sarai nenah, <<Pan in, na selnu heh na kut sungah om si. Na lungkimnak bangin a vumah puah in,>> ti si. Tsin Sarai in Hagar ah kheh a erh phangin, Sarai nenpin khawdan si.
\p
\v 7 Tsin BAWIPA Vanvummi in amah kheh hampalak tsirhti kung, Shur lam hawhnak tsirh kungah tawk si.
\v 8 Tsin BAWIPA in, <<Sarai selnu Hagar, kawnai pin leng in kawnai ah hawh tu si tsim?>> ti in ti si.
\p Amah in, <<Ka bawinu Sarai nenpin ka khawdan tseih sing,>> ti in ti si.
\p
\v 9 BAWIPA Vanvummi in a nenah, <<Na bawinu nenah lehleh ta la, a kut nuaiah aaptsawm ten,>> ti in ti si.
\v 10 Tsin BAWIPA Vanvummi in a nenah, <<Na tsanawn te kheh siar tselhnung ngawl tuh tian tam in na pung tiar tu sing,>> ti in ti si.
\v 11 Tsin BAWIPA Vanvummi in a nenah,
\b
\q1 <<Pan in, nau thaw si tsi.
\q1 Tsin tsapa hing tu si tsi.
\q1 A ming heh Ishmael\f + \fr 16:11 \fk Ishmael\ft : Hebrew awntsang si in <<Pathian in za si,>> tinak si.\f* ti in sa tu si tsi.
\q1 Heimansim tiphang BAWIPA in na tuarnak erhnak kheh za sak si.
\q1
\v 12 Amah heh laak rihse bang minung si tu si.
\q1 A kut in mi hem raltsan a khaw,
\q1 Mi hem te kut in amah raltsan tu si.
\q1 Tsin a unau tehem lakah om tu si,>>
\b
\m ti in ti si.
\p
\v 13 Tsin Hagar in amah a awnpi tu BAWIPA kheh, <<Keimah Mutu Pathian,>> ti in ming sa si. Tsin amah in, <<Nai munah hen keimah a mutu kheh mu deve sing,>> ti in ti si.
\v 14 Tsimi manin namkum kheh Beer Lahai Roi\f + \fr 16:14 \fk Beer Lahai Roi\ft : Hebrew awntsang si in <<keimah mu tu a Nungpa namkum>> tinak si.\f* ti in ko si. Pan in, tsimi kheh Kadesh le Bered laklawh ah om si.
\p
\v 15 Tsin Hagar in Abram ah tsapa hing sak si. Tsin Abram in Hagar hingsaknak a tsapa kheh Ishmael ti in a mingsa si.
\v 16 Hagar in Abram tsa tuh in Ishmael ah a hingsak phangin Abram ah kheh kum sawmriat le kum ruk si.
\c 17
\s1 Abram ah thaw Thukam
\p
\v 1 Abram ah kheh kum sawmkua le kum kua asi phangin BAWIPA kheh Abram nenah lang atsia, <<Keimah heh Thawmlian Pathian sing. Ka maiah hawh la diktsang ngai in om in.
\v 2 Tsin keimah le nangma laklawh ah thukam puah tu sing. Tsin nase ngaiin na zai tiar tu sing,>> ti in ti si.
\s1 Abram pin Abraham
\p
\v 3 Tsin Abram ah kheh bokkhup atsia, Pathian in amah kheh,
\v 4 <<Pan in, ka thukam heh na nenah om si. Tsin nangmah heh miphun tampi te pa si tu si tsi.
\v 5 Na ming heh Abram si leh tu ngawl la in Abraham\f + \fr 17:5 \fk Abraham\ft : Hebrew awntsang si in <<mi hon tampi te pa>> tinak si.\f* tinak si tu la si tsi. Heimansim tiphangin nangmah heh miphun tampi te pa in na puah ongla sing.
\v 6 Nase ngaiin na pung tiar tu sing. Tsin nangma thawmin miphun te kheh puah angkhaw, nangma sungpin kumpibawi te suak tu si.
\v 7 Tsin keimah le nangma laklawh ah le nangma zawha na tsanawn te khang tak hem tianin, ka thukam heh, nangmah le nangma zawh na tsanawn te tsa Pathian si tu in kumkhaw thukamnak tsain kho tiar tu sing.
\v 8 Nangmah le nangma zawha na tsanawn te nenah mikhual na sinak mun, Canaan ram hem kheh kumkhaw nang neinom tuh in nang pe sing. Tsin keimah heh amahni Pathian si tu sing,>> ti in ti si.
\p
\v 9 Tsin Pathian in Abraham nenah, <<Ka thukam lun in. Nangmah le nangma zawha na tsanawn khang tehem in a lun tuh si.
\v 10 Meheh keimah le nangmah le nangma zawha na tsanawn te laklawha nang luntuh ka thukam si. Nangmahni sungpin mipa nausen tehem kheh vunrel nang ten tuh si.
\v 11 Tsin nangmahni heh vunrel tennak si tu atsia, tsimi heh keimah le nangma laklawha thukam theihdiknak si tu si.
\v 12 Nangmahni sungpin ni riat a kimtu, nang khang tak hema mipa nausen takhem, nang inn pin a suaktu tsimi ngawl lekhaw nang tsanawn sunga si ngawlin ramdang pakhat khat nena tangka in nang leinak mipa nausen tehem kheh vunrel ten tuh si.
\v 13 Nang inn pin a suaktu le peisa thaw nang leinak mipa kheh vunrel tennak si tu si. Tsin ka thukam kheh nang taksa ah khen kumkhaw thukamnak tsa in om tu si.
\v 14 Tsin vunrel ten ngawlnak mipa nausen, a taksa vunrel ten ngawlnak minung kheh a miphun te lakpin lonnak si tu si. Amah in ka thukam kheh siatsuah si,>> ti in ti si.
\s1 Sarai pin Sarah
\p
\v 15 Tsin Pathian in Abraham nenah, <<Na zi Sarai\f + \fr 17:15 \fk Sarai\ft : Sarai le Sarah a panih in <<kumpibawi tsanu>> tinak si in, ming a thengnak heh Pathian in a vumah thil ther a puah tuh a lang tiarnak si bel tu si.\f* tsa tuh in asi lekhaw, a ming heh Sarai ti in pon leh tu ngawl la in Sarah si tu si.
\v 16 Tsin keimah in amah kheh muitsu burh angkhaw a sungpin tsapa pakhat pe tu sing. Tsin keimah in amah kheh muitsu burh tu sing. Tsin amah kheh miphun te nu si tu si. Ram hem te kumpibawi kheh ama sungpin piang tu si,>> ti in ti si.
\p
\v 17 Tsin Abraham ah kheh bokkhup atsia, ni si. Tsin a thinlung sungin, <<Mipa kum zakhat a si pa hen nau nei thei rih ol nan tihim? Tsin Sarah, kum sawmkua a si ongla hen nau nei rih tu si nan tihim?>> ti in ti si.
\v 18 Tsin Abraham in BAWIPA nenah, <<Ishmael ah heh na maiah nung asi thei a sin maw,>> ti in ti si.
\p
\v 19 Tsin Pathian in, <<Si ngawl si, na zi Sarah in tsapa na hingsak tu si. Tsin a ming heh Isaac ti in sa tu si tsi. Ka thukam kheh amah thaw le ama zawha a tsanawn te thaw kumkhaw thukam tsa in kho tiar tu sing.
\v 20 Tsin Ishmael tsa tuh in na ngen nak thei ongla sing. Ngai in, amah kheh muitsu burh ongla sing. Tsin amah kheh tsi tampi leh tu in puah tu sing. Tsin ama sungpin nase ngai in pung in zai tiar tu sing. Amah in kumpibawi tsapa leinih te kheh hing tu si. Tsin amah kheh miphun lianpi in puah tu sing.
\v 21 Tsin ka thukam heh khuavei me hun phangin Sarah in nangma tsa a hingsak tuh, Isaac nenah kho tiar tu sing,>> ti in ti si.
\v 22 Tsin Pathian kheh Abraham ah thaw a awnpidun kheh tselh atsia, Abraham nenpin hawhso leh si.
\p
\v 23 Tsin Abraham in a tsapa Ishmael ah le a innpin a suaktu tehem le peisa thaw a leinak tehem, Abraham inna mipa takhem kheh huai atsia, Pathian in ama nenah a relsak bangin, amahni vunrel te kheh tsimi ni rori in ten sak berh si.
\v 24 Abraham ah kheh a vunrel tennak asi phangin kum sawmkua le kumkua si.
\v 25 Tsin a tsapa Ishmael ah kheh vunrel tennak asi phangin kum leithum si.
\v 26 Tsimi ni rori in Abraham ah le a tsapa Ishmael ah kheh vunrel tennak si kawm si.
\v 27 Tsin a inn pin hingnak si ngawl ramdanga peisa thaw leinak mipa hem khen kheh amah thaw vunrel tennak si dang si.
\c 18
\s1 Thutiam Tsapa Isaac
\p
\v 1 Tsin sun nisa laitak, Abraham ah kheh puanbuk kawka ah a to reng laitak in BAWIPA kheh Mamre sasaw thing te kung pin a nenah lang si.
\v 2 Tsin Abraham ah kheh khawzo in aher lai in pan in, a maitsang ah mi pathum te kheh ding reng si. Tsin amahni kheh a mu phangin puanbuk kawka pin amahni tawk tu in danvung atsia lei ah kun in,
\v 3 amah in, <<Ka Bawipa, nang maiah mitmai pha ngah ka si lekhaw, nang selpa heh ka lek sawh mah na un.
\v 4 Ti dawmlai tsawi sawh tu sing. Nang kawng te som ula, thing nuaiah khen tsawl rih un.
\v 5 Tsin nang thinlung tsawlpha thei tuh in, sang dawmlaino le tu sing. Tsimi zawhin, pan in, nang selpa nenah nang hawh ongla manin, hawhper leh thei tula si utsi,>> ti in ti si.
\p Amahni in, <<Na tinak bang tson puah in,>> ti in ti si.
\p
\v 6 Tsimi manin Abraham in puanbuk sunga Sarah nenah hawh nawmnawm atsia, <<Arang ngaiin, sangvut vul khaw thum puah la, tsop atsia sang te puah in,>> ti in ti si.
\v 7 Tsin Abraham ah kheh kawlpaw hon lakah danvung atsia, kawlpawno thauthut pakhat kheh len in, dangvalpa nenah pe si. Tsin amah in tsimi kheh arang ngaiin tsen nawmnawm si.
\v 8 Tsin amah in thawpat, kawlpaw khul le suangsak kawlpaw sa te kheh le atsia, amahni maiah li si. Tsin a ei lai tum in Abraham ah kheh thingnuai amahni kung ah ding si.
\p
\v 9 Tsin vanvum mite in a nenah, <<Na zi Sarah ah kawnai ah sim?>> ti in dong dang si.
\p Tsin amah in, <<Puanbuk sungah om si,>> ti in ti si.
\p
\v 10 Tsin amahni laka pakhat in, <<Mai kum tu bang hun phangin na nenah lengleh rori tu sing. Tsin ngai in, na zi Sarah in tsapa pakhat nei tu si,>> ti in ti si. Sarah in tsimipa ning puanbuk sung kawka pin khen ngai reng si.
\p
\v 11 Tsin Abraham ah le Sarah ah khen ter in, kum tamngai kawm ongla si. Tsin Sarah ah kheh nau nei theinak kum khen luan ongla si.
\v 12 Tsimi manin Sarah in nikuh zen atsia, <<Ka ter zawh in, thinnuamnak nei tu si nang im? Ka bawipa khen ter ongla mek?>> ti in ti si.
\p
\v 13 Tsin BAWIPA in Abraham nenah, <<Hei manin Sarah in, <Ka ter ongla zawh in, nau nei thei rih tu si nangim?> ti in ni sim?
\v 14 BAWIPA tsa in thil harsa leita om si maw? Hun ka tiamnak, Sarah nenah tsapa ka pe hun a kim phangin na nenah lengleh tu sing,>> ti in ti si.
\p
\v 15 Sipelh atsia Sarah ah kheh a lau manin, <<Ni ngawl sing,>> ti in phaa si.
\p Sipelh atsia BAWIPA in, <<Si ngawl si. Ni rori si tsi,>> ti in ti si.
\s1 Abraham in Sodom tsa Kunsak
\p
\v 16 Tsin amahni kheh tho atsia Sodom mual lam kheh pan dang si. Tsin Abraham ah kheh amahni la tu in lamzin ah amahni nenah hawh deve si.
\v 17 Tsin BAWIPA in, <<Ka puahtuh heh Abraham nenpin thup tu si nangim?
\v 18 Heimansim tiphangin Abraham ah heh miphun lianpi le thawmlian in tsang tu atsia, leivum miphun hem heh ama thawmin muitsu dong tu lai si.
\v 19 Abraham in ama zawha a tsa te le a innkawpi te kheh, keimah in amah thei sing ti in thu a pe tuh in si. Tsin amahni in BAWIPA lamzin kheh lun atsia, diktsangnak le thumannak puah tu in me thil te heh puah sing. Tsin keimah BAWIPA in ama nenah thu ka tiamnak te kheh Abraham vumah a kim theinak tuh in me thil te heh puah sing,>> ti in ti si.
\v 20 Tsin BAWIPA in, <<Sodom le Gomorrah khaw te authawm kheh nase leita in, le amahni sualnak kheh a mulzumnung leita manin,
\v 21 tuhen hawhsuk angkhaw amahni authawm ka nenah a leng bangin a puah dang ngai le ngai ngawl pan tu sing. Tsin a puah miau le puah miau ngawl kheh thei tu sing,>> ti in ti si.
\p
\v 22 Tsin vanvummi te kheh tsimi pin khen lehleh dang atsia Sodom lamah hawh suk dang si. Sipelh atsia Abraham ah kheh BAWIPA maiah ding reng lai si.
\v 23 Tsin Abraham in nong atsia, <<Mi diktsang te kheh Pathian thei ngawl te thaw siatsuah tsih miau tu si tsim maw?
\v 24 Tsimi khaw sungah mi diktsang sawmnga a om asin hawi ol tsi maw?
\v 25 Ti bang hen mi diktsang te kheh mi sesuak te thaw rek tsih tu na ti nak thil kheh na nenpin khawla tasen. Thil atsang tuh heh mi diktsang te vumah mi sesuak te na zing bang pah in zingnak si tu si. Tsimi bang thil kheh na nenpin khawla tasen. Lei vum hem thukhentu in adik in thu khen tuh si ngawl si maw?>> ti in ti si.
\p
\v 26 Tsimi phangin BAWIPA in, <<Sodom khawpi sungah mi diktsang sawmnga ka tawk asi lekhaw amahni thawmin tsimi mun hem kheh hawi tu sing,>> ti in ti si.
\p
\v 27 Tsin Abraham in, <<Tuhen pan in, Keimah leivul le vut bang men in Bawipa nenah awn tu in thasuah sing.
\v 28 Mi diktsang sawmnga tah panga dawmsawn in a om asi lekhaw, panga a kim ngawl manin khawpi vaseng kheh siatsuah pah ol tsim maw?>> ti in ti si.
\p Tsin Bawipa in, <<Sawmli le panga ka tawk le khaw, siatsuah tu ngawl sing,>> ti in ti si.
\p
\v 29 Tsin Abraham in Amah kheh awnpi lehleu atsia, <<Tsimi ah khen sawmli bek a om a sin ee?>> ti in ti si.
\p Tsin Bawipa in, <<Sawmli te thawmin siatsuah tu ngawl sing,>> ti in ti si.
\p
\v 30 Tsin Abraham in, <<Maw Bawipa thinraw sawh mah na la, awn rih tu sing. Tsimi munah mi diktsang sawmthum na tawk a sin ee?>> ti in ti si.
\p Tsin BAWIPA in, <<Sawmthum ka tawk lekhaw siatsuah tu ngawl sing,>> ti in ti si.
\p
\v 31 Tsin Abraham in, <<Tuhen Bawipa nenah awn tu in ka thasuah sing. Tsimi munah kul na tawk asin ee?>> ti in ti si.
\p Tsin BAWIPA in, <<Kul te thawmin siatsuah tu ngawl sing,>> ti in ti si.
\p
\v 32 Tsin Abraham in, <<Bawipa na thinraw sawh mah na la veikhatno awn rih tu sing. Tsimi ah khen mi diktsang sawm na tawk bang asin ee?>> ti in ti si.
\p Tsin BAWIPA in, <<Sawm te thawmin siatsuah tu ngawl sing,>> ti in ti si.
\v 33 Tsin BAWIPA kheh Abraham ah thaw awnpi dun tselh in hawhper leh si. Tsin Abraham ah kheh a omnak ah lehleh si.
\c 19
\s1 Sodom le Gomorrah Senak
\p
\v 1 Tsin simlam phangin vanvummi panih te kheh Sodom khaw ah leng si. Tsin Lot ah kheh Sodom khaw dawngkham ah khen to reng si. Lot in a mu phangin amahni tawk tu in tho si. Tsin amah kheh lei lamah khen amai kunsuk si.
\v 2 Amah in, <<Ka bawipa te, ngeihharnak in nang selpa inn ah zan tsam rih ula nang kawng te khen som un. Tsin khawmano in tho ula nang lamzin ah hawh leh lai un,>> ti in ti si.
\p Tsin amahni in, <<Si theih nung ngawl si. Khawsung mun khatkhat ah tsam tu si ung,>> ti in ti si.
\p
\v 3 Sipelh atsia a kun pit tseih manin amahni kheh a nenah khen pial atsia a inn ah lut kawm si. Tsin Lot in amahni kheh laieih puahsak in tsol peh ngawl sang pak atsia ei kawm si.
\p
\v 4 Tsin amahni kheh a zau ma in Sodom khaw sunga mipa te patsang dangval hem le minung tehem in a inn kheh hual dang si.
\v 5 Tsin Lot ah kheh pon atsia, <<Tusim na nenah a leng te la kawnai ah sim? Amahni tsawh kei pawl thei tuh in kei nenah suah in,>> ti in ti dang si.
\p
\v 6 Tsimi manin Lot a kheh amahni nen kawkabul lamah hawh in a ninga kongkham kheh kham si.
\v 7 Tsin Lot in, <<Ka unau te ngeihharnak in suaksual leita in om mah na un.
\v 8 Pan un, mipa a thei lai ngawl tsanu panih nei sing. Ngeihharnak in amahni kheh nang nenah huai angkhaw nang nuam bangin pawl thei tu si utsi. Me mi te heh vang heimah ti sawh mah na un. Me man hen si ka inn khumlu nuaiah a lutnak heh,>> ti in ti si.
\p
\v 9 Tsin amahni in, <<Ningtoih men aw,>> ti in ti dang si. Tsin amahni in, <<Lot ah heh naiah om tu in leng atsia thukhentu bangin na om ngam tsop lai. Tuhen amahni tah in nase sawn in na titu si ung,>> ti in ti dang si. Tsin amahni in Lot ah kheh nase ngai in tul dang atsia kongkham kheh seureih tu in nek dang si.
\v 10 Sipelh atsia vanvummi tein a kut suah atsia Lot ah kheh amahni nen inn sungah khen nuk in kong kheh khahkhum pek si.
\v 11 Tsin inn kawka kungah a om mipa te kheh a kohber pin alianber tian a mittsaw tiar berh si. Tsimi manin kongkham zei in zet tseih dang si.
\p
\v 12 Tsin vanvummi tein Lot nenah, <<Nai ah midang nei lai tsim maw? Na tsapa te le na tsanu te, na makpa te le na minung neinak tehem suah la nai munpin huai berh in.
\v 13 Heimansim tilekhaw me khaw heh siatsuah tu si ung. BAWIPA maiah a mi raltsannak authawm kheh athang nase leita manin me khawpi siatsuah tu in BAWIPA lehnak te si ung,>> ti in ti si.
\p
\v 14 Tsin Lot in a tsanu te le a makpa te nenah khen hawhper in, <<Tho ula nai munpin hen suak un. Heimansim tiphangin BAWIPA in me khawpi heh siatsuah tu si,>> ti in rel si. Sipelh atsia a makpa tein tseekpan bang men in za si.
\p
\v 15 Zing khawvar phangin vanvummi tein Lot ah kheh nawhnah tu in so si. Amahni in, <<Tho la nai ah a om na zi le na tsanu te tsawh huai in, khawpi dantatnak sungah ral deve kha tu si utsi,>> ti in ti si.
\v 16 Tsin a sanang tseih lai in, BAWIPA in amah kheh a ngeihhar manin, vanvummi tein ama kut, a zi kut le a tsanu panih te kut te kheh len in amah kheh huai atsia khawpi pulam ah huai si.
\p
\v 17 Tsin amahni kheh pulam ah a huai tselh phangin, vanvummi in, <<Nang nung theinak tuh in danper ta un. Ninglam her mah na ula zawllai mun khatkhat ah asi khen tang thah mah na un. Mual ah danper ta un. Tsimi ngawl lekhaw siatsuahnak si khatu si utsi,>> ti in ti si.
\p
\v 18 Tsin Lot in amahni nenah, <<Ka bawipa te tibang heh vang si tiar sawh mah na un.
\v 19 Ngai in, nang selpa heh nang maiah mitmai pha ngah ongla sing. Tsin ka nunnak san tu in nang ngeihharnak kheh zai tiar ongla si utsi. Sipelh atsia mual ah khen danper zo tu ngawl sing. Tsimi asi ngawl lekhaw thil pha ngawl tein keimah man akhaw thi kha tu sing.
\v 20 Pan un me khaw kohno keimahni thaw a khawnen ah khen ka dan tiar sawh un. Khaw kohno pakhat si ngawl si maw? Tsin nung tu sing,>> ti in ti si.
\p
\v 21 Tsin amah in a nenah, <<Pan in, me thu ah hen na ngaisak sing. Me na relnak khaw kheh siatsuah tu ngawl sing.
\v 22 Arang ngai in tsimi ah khen dan in. Tsimi khaw na lengma hem heimah puah thei tu ngawl sing,>> ti in ti si. Tsimi khaw ming kheh Zoar\f + \fr 19:22 \fk Zoar\ft : Hebrew awntsang si in <<dawmno>> asi ngawl lekhaw <<thupi ngawl>> tinak si.\f* ti in ko si.
\s1 Lot Zi Tsikhuam in Tsang
\p
\v 23 Lot ah kheh Zoar khaw a lut phangin ni suak ongla si.
\v 24 Tsin BAWIPA in Sodom le Gomorrah khaw vumah kaat le mei kheh ruah bangin van pin sar tiar si.
\v 25 Tsin BAWIPA in tsimi khawpi te, zawllai hem, khawpi sunga a om tehem le lei ah apo tehem kheh siatsuah tei si.
\p
\v 26 A zi kheh Lot ning pin ninglam her atsia amah kheh tsikhuam in tsang si.
\p
\v 27 Tsin Abraham ah kheh zingmano in BAWIPA maiah a ding ongnak munah hawh si.
\v 28 Tsin Abraham in Sodom le Gomorrah khaw lam le zawllai munlam tehem kheh pan si. Tsin pan in, tsimi rama meikhu kheh meipualpi a meikhu bangin akhuso buk kheh mu si.
\v 29 Tsin Pathian in zawllaia khawpi te kheh a siatsuah phangin Abraham ah kheh phawk reng si. Tsin Lot omnak mun khawpi te kheh a siatsuah phangin, Lot ah kheh siatsuahnak sungpin luat tiar si.
\s1 Lot Tsanawn te
\p
\v 30 Tsin Lot ah kheh Zoar khaw ah om tu a lau manin a tsanu panih te thaw mual vumah hawh so in lungkaw sungah om dang si.
\v 31 Tsin a upasawn in a naunu nenah, <<Ei pa heh ter ongla si. Tsin lei vum dan bangin keimahni ompi tu tuh in ram sungah mipa pakhat khen om leh ngawl si lei.
\v 32 Hawh in, ei pa heh zu kham tiar a singkhaw ei pa tsi kheh kei kilkhawi thei tuh in amah kheh zaupi tu si sing,>> ti in ti si.
\v 33 Tsimi manin tsimi zan in a pa kheh tsapitzu tul kawm si. Tsin a upasawn in lut atsia a pa thaw zaukawm si. Tsin a pa in a tsanu a zau hun le hei hun phang a tho leh ti kheh thei ngawl si.
\p
\v 34 Athaizing in a upasawn khen a nautasawn nenah, <<Ngai in, tsingzan in ei pa thaw zaukawm ongla si ung. Tusim amah tsapitzu tul lehleu tu si sing. Tsin nangmah in lut la ei pa tsi kei kilkhawi thei nak tuh in amah thaw zaukawm tu si tsi,>> ti in tiar si.
\v 35 Tsin tsimi zan in a pa kheh tsapitzu tul kawm lehleu si. Tsin a nautasawn kheh a pa thaw zau si. Tsin a pa in a tsanu a zau hun le hei hun phang a tho leh ti kheh thei ngawl si.
\p
\v 36 Tsimi manin Lot tsanu te a panih in a pa tsa kheh pai kawm si.
\v 37 A upasawn in tsapa hing atsia Moab\f + \fr 19:37 \fk Moab\ft : Hebrew awntsang si in <<a pa nen pin>> tinak si.\f* ti in ming sa si. Amah kheh tu ni tian Moab mite pa kheh si.
\v 38 Tsin a nautasawn in tsapa pakhat hing deve atsia a ming kheh Ben Ammi\f + \fr 19:38 \fk Ben Ammi\ft : Hebrew awntsang si in <<ka miphun a tsapa>> tinak si.\f* sa si. Amah heh tu ni Ammon mi te pa kheh si.
\c 20
\s1 Abraham in Abimelech ah Thuson
\p
\v 1 Tsin Abraham ah kheh tsimi munpin Negev lamah khualvak suk si. Tsin Kadesh khawpi le Shur khawpi laklawha Gerar ah mikhual in om si.
\v 2 Tsin Abraham in a zi Sarah thu ah, <<Amah heh ka tsernu si,>> ti in ti si. Tsin Gerar kumpibawi Abimelech in mi leh atsia Sarah ah kheh huai tiar si.
\p
\v 3 Sipelh atsia Pathian kheh Abimelech mang ah zan in lang atsia a nenah, <<Ngai in, na huainak nupang heh mi zi si. Tsimi manin thi tu si tsi,>> ti in ti si.
\p
\v 4 Sipelh atsia Abimelech in Sarah ah kheh zaupi lai ngawl si. Tsin amah in, <<Bawipa, mi diktsang phun te kheh reklum pah tu si tsim maw?
\v 5 Abraham in ka nenah, <Sarah ah heh ka tsernu si,> ti in ti si ngawl si maw? Tsin Sarah in khen, <Abraham ah heh ka mingpa si,> ti in ti si. Thinlung thiang ngai le sual nei ngawl kut te thaw ka puahnak si,>> ti in ti si.
\p
\v 6 Tsin a mang ah Pathian in, <<Si si, thinlung thiang ngai in na puah ti kheh thei sing. Keimah in khen ka vumah sualnak na puah kha tu na kham sing. Tsimi manin amah na tong kha tu kheh na siang ngawl sing.
\v 7 Tsimi manin tuhen, mipa zi tsawh pe leh in. Amah kheh profet pakhat si. Tsin amah in nangma tsa sawngen sak akhaw nung tu si tsi. Sipelh atsia amah na pe leh ngawl asi lekhaw na neinak tehem thaw thi rori tu si tsi ti kheh thei in,>> ti in ti si.
\p
\v 8 Tsimi manin Abimelech ah kheh zing khawmano in tho in, a sel tehem kheh ko atsia tsimi thil tehem kheh amahni za tuh in rel si. Tsin amahni in kih ngaingai dang si.
\v 9 Tsin Abimelech in Abraham ah kheh ko atsia a nenah, <<Keimahni vumah heisim na puahnak heh? Na vumah hei sual ka puah kha manin sim ka vumah le ka uknak ram sungah sual lianpi na leng tiar heh? Puah awhnung nom ngawl thil ka nenah na puah men,>> ti in ti si.
\v 10 Tsin Abimelech in Abraham nenah, <<Hei ruatnak na nei manin me thil heh puah si tsim?>> ti in ti si.
\p
\v 11 Tsin Abraham in, <<Me munah hen Pathian kihzahtu om tu ngawl atsia, ka zi manin keimah rek kha tu ti in ka ruat man si.
\v 12 Sipelh atsia amah heh ka tsernu si miau si. Amah heh ei pa tsanu si. Sipelh atsia ei nu tsanu si ngawl si. Tsin amah heh ka zi tuh in huai sing.
\v 13 Tsin Pathian in keimah ei pa inn pin vai tu in a tiar phangin, Sarah nenah, <Meheh ngeihharnak in ka vumah na puah tuh si. Mun hem le kei hawh min hemah, <<Amah heh ka mingpa si,>> ti in ka ti in,> ti sing,>> ti si.
\p
\v 14 Tsin Abimelech in tuu te, kawlpawtsang te le selnu te le selpa te kheh huai atsia Abraham nenah pe si. Tsin a zi Sarah ah kheh pe leh si.
\v 15 Tsin Abimelech in, <<Pan in, ka ram heh na maiah om si. Na om otnak munah om in,>> ti in ti si.
\v 16 Tsin Sarah nenah, <<Ngai in, na mingpa nenah ngun tangka thawngkhat pe sing. Me thil heh na nenah a omtu tehem le mi hem maiah na sual ngawl ti lang tiarnak si,>> ti in ti si. Tsimi manin amah kheh hauh tong tseih zel si.
\p
\v 17 Tsimi manin Abraham in Pathian nenah sawngen si. Tsin Pathian in Abimelech, a zi le a selnu te kheh dam tiar leh si. Tsin tsa te hing leh si.
\v 18 Abraham zi Sarah manin BAWIPA in Abimelech inna nupang tehem kheh a sul pit sak berh si.
\c 21
\s1 Isaac Suaknak
\p
\v 1 Tsin BAWIPA in a rel awngsak bangin Sarah nenah leng atsia, BAWIPA in a awn awngsak bangin Sarah vumah puah si.
\v 2 Pathian in Abraham nenah a awn awngsak hunteeknak bangin Sarah in naupai atsia, Abraham ah ater zawh in tsapa hing sak si.
\v 3 Tsin Abraham in ama tsa tuh Sarah in a hingsaknak a tsapa ming kheh Isaac\f + \fr 21:3 \fk Isaac\ft : Hebrew awntsang si in <<amah nii si>> tinak si.\f* ti in sa si.
\v 4 Tsin Bawipa in a nenah a thukam bangin Abraham in a tsapa Isaac ah kheh ni riat a kim phangin avunrel ten si.
\v 5 Tsin Abraham ah kheh a tsapa Isaac ah asuak phangin kum zakhat si.
\v 6 Tsin Sarah in, <<Pathian in keimah nitiar ka si lei. Tsin a zatu tehem in keimah thaw ni deve tu si,>> ti in ti si.
\v 7 Amah Sarah pah in, <<Abraham nenah tu in Sarah in nau khultul tu ti in rel awng tu sim? A kum ter zawh in tsapa hingsak ongla sing,>> ti in ti si.
\s1 Hagar ah le Ishmael ah Hawl
\p
\v 8 Tsin nau kheh khangso atsia khul phiat si. Tsin Abraham in Isaac khul phiat ni pah khen puai lianpi puah si.
\p
\v 9 Tsin Sarah in Egypt nupang Hagar in Abraham tsa tuh in a hingsaknak Ishmael in Isaac ah a zohsuam lai kheh mu si.
\v 10 Tsimi manin Sarah in Abraham nenah, <<Me selnu le a tsapa heh hawl in. Me selnu tsapa hen ka tsapa, Isaac ah thaw ro tso khat mah na sen,>> ti in ti si.
\v 11 Tsin a tsapa thu manin Abraham mit muh ah thu nainok ngai si.
\p
\v 12 Sipelh atsia Pathian in Abraham nenah, <<Naupangpa thu manin le na selnu manin na mitmuh ah nainok tiar mah nen. Sarah in na nenah a awnnak tehem, ama aw kheh ngai in. Isaac in na tsi ming kheh phur in a om tu manin si.
\v 13 Tsimi zo ngawl keimah in selnu tsapa kheh miphun pakhat in puah tu sing. Heimansim tilekhaw amah heh na tsanawn si,>> ti in ti si.
\p
\v 14 Tsimi manin Abraham ah kheh zing khawmano in tho atsia sang le tinum khat kheh le in Hagar ko vumah suan si. Tsin naupangpa kheh Hagar nenah pe atsia hawl si. Tsin amah kheh suak atsia Beersheba hampalak ah vai tseih si.
\v 15 Tsin tinum sunga ti kheh a bosek phangin naupangpa kheh sawl nuaiah koih in zam si.
\v 16 Tsin amah kheh hawh atsia theltsang kapzurnak\f + \fr 21:16 \fk theltsang kapzurnak\ft : Pi 270 duk khawla kheh si.\f* tsan duk khawla nak munah to si. Tsin Amah in, <<Naupangpa thi kheh pan awlsawh men poh alang,>> ti si. Tsimi manin amah kheh naupangpa ralkhat ah to atsia a aw ringur in kap si.
\p
\v 17 Tsin Pathian in naupangpa aw kheh za si. Pathian vanvummi in van pin Hagar ah pon atsia, <<Maw Hagar, hei harsanak tuar si tsim? Kih mah nen, heimansim tiphangin sawl nuai a naupangpa aw kheh Pathian in za si lei.
\v 18 Tho in naupang kheh phong la na kut in kai ten. Keimah in amah kheh miphun lianpi in puah tu sing,>> ti in ti si.
\p
\v 19 Tsin Pathian in Hagar mit kheh hongsak atsia tikhuar pakhat mu si. Tsin amah in hawh in tinum sungah ti thun atsia naupangpa kheh tul si.
\v 20 Pathian in naupangpa kheh ompi atsia khang perper si. Tsin amah kheh hampalak ah om in thel kap thiam ngai in tsang si.
\v 21 Amah kheh Paran hampalak ah om atsia a nu in Egypt rama zi pakhat huaisak si.
\s1 Abraham ah le Abimelech Thukam
\p
\v 22 Tsin tsimi zawhin Abimelech ah le a ralkap bawipa, Phichol tein Abraham nenah, <<Na puahnak hemah Pathian in ompi na si.
\v 23 Tsimi manin tuhen ka nenah sikhen, ka miphun te nenah sikhen, ka tsanawn te nenah sikhen na zolthong men theituh ngawlin Pathian ming saal in tsial tsawm in. Tsin na nenah ngeihharnak ka puah ongla bangin nangmah khen ka nenah le mikhual in na om awngnak ka ram ah hen puah deve in,>> ti in ti si.
\p
\v 24 Tsin Abraham in, <<Tsial tsawm tu sing,>> ti in ti si.
\p
\v 25 Tsin Abimelech sel te longnak namkum pakhat thu ah Abraham in Abimelech ah kheh hau si.
\v 26 Tsin Abimelech in, <<Me thil heh tu in a puah ti kheh thei ngawl sing. Nangmah in ka rel ngawl si tsi. Keimah khen tsimi tsawh tu ni tian za lai ngawl sing,>> ti in ti si.
\v 27 Tsimita Abraham in tuu le kawlpawtsang te kheh le atsia tsimi kheh Abimelech nenah khen pe si. Tsin amahni panih kheh thukamnak puah kawm si.
\v 28 Tsin Abraham in tuuhon laka tuuno anu sarih kheh amahni nenpin adangno in koih si.
\p
\v 29 Tsin Abimelech in Abraham ah kheh, <<Me tuuno a nu sarih adangno in na koihnak heh hei na ti nuamnak sim?>> ti in dong si.
\p
\v 30 Tsin Abraham in, <<Me namkum heh keima khuarnak si ti in amahni heh ka tetti asi thei tuh in nangmah in me tuuno a nu sarih heh ka kut pin le tu si tsi,>> ti in ti si.
\v 31 Tsimi manin amah in tsimi mun kheh Beersheba\f + \fr 21:31 \fk Beersheba\ft : Awntsang a sul le lam heh <<thukam namkum, sarihnak namkum>> tinak si.\f* ti si. Heimansim tiphangin amahni panih kheh tsimi ah khen tsialtsawm in thu a kam manin si.
\p
\v 32 Tsimi manin amahni kheh Beersheba ah thukamnak puah kawm si. Tsin Abimelech ah kheh ralkap bawi, Phichol ah thaw tho atsia, amahni kheh Philistia mite ram ah khen hong leh si.
\v 33 Tsin Abraham in Beersheba ah khen makeng thingkuang kheh phun atsia tsimi pin khen BAWIPA Kumkhaw Pathian ming kheh ko si.
\v 34 Tsin Abraham ah kheh Philistia mi te ramah mikhual bangin ni tampi tsam si.
\c 22
\s1 Pathian in Abraham ah Tsuul
\p
\v 1 Tsimi zawh in Pathian in Abraham ah tsuul atsia a nenah, <<Abraham,>> ti in pon si. Tsin Abraham in, <<Nai ah om sing,>> ti in ti si.
\p
\v 2 Tsin Pathian in, <<Na tsapa neih lamtsang, na it pittseihnak Isaac ah tsawh huai la Moriah\f + \fr 22:2 \fk Moriah\ft : Hebrew awntsang si in <<Jehovah in a dengnak>> tinak si.\f* ram ah hawh atsia, nangmah ka reltuh mual pakhat vumah amah kheh meihal bawlnak in ka pe in,>> ti in ti si.
\p
\v 3 Tsimi manin Abraham ah kheh zing khawmano in tho atsia a laak kheh a khung phah in a nenah a dangval panih te le a tsapa Isaac ah huai si. Tsin meihal bawlnak tsa tuh thing tsom in, tho atsia Pathian in amah a relsak munah hawh si.
\v 4 Tsin ni thumnak ni in Abraham in panso atsia tsimi mun kheh khawlapi pin mu si.
\v 5 Tsin Abraham in a dangval te nenah, <<Nai ah hen laak thaw om rih un. Naupangpa le keimah heh mekhenah hawh atsia Pathian be rih tu si ung. Tsin nang nenah hawh leh tu si ung,>> ti in ti si.
\p
\v 6 Tsin Abraham in meihal bawlnak thing kheh le atsia a tsapa Isaac vumah khen suan si. Tsin a kut in mei le vang kheh keng atsia hawh kawm si.
\v 7 Tsin Isaac in a pa Abraham nenah, <<Ei pa,>> ti in pon si.
\p Tsin a pa in, <<Nai ah om sing, ka tsapa,>> ti in ti si.
\p Tsin Isaac in, <<Pan in, mei le thing om si. Sipelh atsia meihal bawlnak tsa tuh tuuno kawnai ah om sim?>> ti in ti si.
\p
\v 8 Tsin Abraham in, <<Ka tsapa, meihal bawlnak tsa tuuno kheh Pathian amah in ngaisung leh tu poh si,>> ti in ti si. Tsin a panih in hawh kawm si.
\p
\v 9 Tsin amahni kheh Pathian relnak munah leng kawm si. Tsin Abraham in tsimi ah khen benak dawndel dawh atsia thing kheh remno in koih si. Tsin amah in a tsapa Isaac ah kheh hen atsia benak dawndel thing vumah zau si.
\v 10 Tsin Abraham in a kut in vang kheh dawk atsia a tsapa kheh rek tu in thawi si.
\p
\v 11 Sipelh atsia BAWIPA Vanvummi in amah kheh van pin ko atsia, <<Abraham, Abraham,>> ti in ti si.
\p Tsin amah in, <<Nai ah om sing,>> ti in ti si.
\p
\v 12 Tsin BAWIPA Vanvummi in, <<Naupang vumah na kut tsawh leh mah nen, amah heimah ti mah nen. Pathian na kihzah ti kheh tuhen thei sing. Heimansim tiphangin nangmah in na neih lamtsang tsapa keimah pe tu in el ngawl si tsi,>> ti in ti si.
\p
\v 13 Tsin Abraham in pan atsia a ning ah tuutsang pakhat ri an nok sungah a ki a awk kheh mu si. Tsimi phangin Abraham in hawh atsia tuutsang kheh len in a tsapa aiawh in meihal bawlnak tsa in pe si.
\v 14 Tsin Abraham in tsimi mun ming kheh, <<Jehovah Jireh\f + \fr 22:14 \fk Jehovah Jireh\ft : Hebrew awntsang si in <<BAWIPA in ngaisung sak tu si,>> tinak si.\f*,>> ti in sa si. Tu ni tian in, <<BAWIPA remruatsak nak mual,>> ti in ti lai si.
\p
\v 15 Tsin BAWIPA Vanvummi in a veinihnak van pin Abraham ah ko atsia,
\v 16 <<BAWIPA in ti hen thu than ongla si. <Me thil heh na puah ongla manin, le na tsapa neih lamtsang pe tu in na el ngawl manin, muitsu na pe tu sing.
\v 17 Keimah tsialtsawm in muitsu na burh rori tu sing. Tsin na tsanawn te kheh vana arsi zah in le tipithuanthum kunga pil zah in na pung tiar rori tu sing. Tsin na tsanawn te khen ral te ving dawngkham kheh tso tu si.
\v 18 Ka thu na ngai manin na tsanawn sungah leivum miphun hem in muitsu dong in om tu si,> ti si,>> ti in ti si.
\p
\v 19 Tsimi manin Abraham ah kheh a dangval te nenah hawh leh atsia amahni kheh tho in Beersheba ah hawh dang si. Tsin Abraham ah kheh Beersheba ah khen om nom si.
\s1 Nahor Tsanawn te
\p
\v 20 Tsin tibang hen thil a tsang zawh in Abraham nenah mi pakhat in, <<Ngai in, Milcah in na nau Nahor tsa tuh in tsa te hingsak si.
\v 21 Tsimi te heh upaber Huz ah le a nau Buz, Kemeul Aram pa le,
\v 22 Chesed, Hazo, Pildash, Jidlaph, le Bethuel te kheh si,>> ti in ti si.
\v 23 Tsin Bethuel in Rebekah ah nei si. Milcah in Abraham nau Nahor nenah tsa riat hing sak si.
\v 24 Nahor in Reumah tinak zinawn nei in, Tebah, Gaham, Thahash, le Maacah te kheh hing mek si.
\c 23
\s1 Sarah Thihnak
\p
\v 1 Sarah ah heh kum za le kum kulluansarih nung si. Me te heh Sarah sansung kum te si.
\v 2 Tsin Sarah ah kheh Canaan ram sunga Hebron tinak Kiriath Arba khaw ah thi si. Tsin Abraham ah kheh Sarah ah a thi manin lungse ngai in amah kah tu in hawh si.
\p
\v 3 Tsin Abraham ah kheh a zi ruang maiah ding atsia Heth tsa te nenah,
\v 4 <<Keimah heh nangmahni lakpin ramdangmi le mikhual pakhat sing. Ka zi ruang heh ka mitmuh in ka vi theinak tuh in nangmahni lak pin than mun tuh ka pe un,>> ti in ngen si.
\p
\v 5 Tsin Heth tsa tein Abraham ah kheh o atsia a nenah,
\v 6 <<Kei awnnak ngai in bawipa, nangmah heh keimahni lak pin bawi thawmlianber si tsi. Kei than mun te na deihber nakah na zi ruang tsawh vi in. Na zi ruang na vi thei tuh in tumah in a than mun kheh nangmah pe tu in pamheih tu ngawl si,>> ti in ti si.
\p
\v 7 Tsin Abraham ah kheh ding atsia ram sung minung Heth tsa te maiah kun si.
\v 8 Tsin Abraham in amahni nenah, <<Ka zi ruang kheh ka mu leh tuh ngawlla in ka vi tu heh nang deihsak asi lekhaw ngai un, Zohar tsapa Ephron ah kheh ka tawksak un.
\v 9 Machpelah lungkaw kheh kei mah zorh tu in ka ngen sak sawh un. Me lungkaw kheh a lote lamah om si. Than mun ka nei thei deve nak tuh in nang vaseng maiah a deih zah ngen in ka zorh sawh sen,>> ti in ngen si.
\p
\v 10 Tsin Ephron ah kheh Heth tsa te lakah om si. Tsin Hit mi Ephron in ama khawpi dawngkham ah a luttu tehem Heth tsa te maipin khen Abraham ah kheh,
\v 11 <<Si ngawl si, ka bawipa ngai in, lo le a sungah a om lungkaw kheh nangmah na pe tu sing. Tsimi kheh ka miphun te maipin na nenah na pe sing. Na zi ruang tsawh vi in,>> ti in ti si.
\p
\v 12 Tsin Abraham ah kheh ram sunga minung te maiah kun atsia,
\v 13 amah in a ram minung tehem theih in Ephron nenah, <<Tsimi kheh keimah na pe tu asi lekhaw ngeihharnak in ka ngai sawh in, lo man tangka na pe tu sing. Ka sang sawh in. Tsimi munah ka zi ruang vi tu sing,>> ti in ti si.
\p
\v 14 Tsin Ephron in Abraham nenah,
\v 15 <<Ka bawipa ngai in, ram heh ngun tangka shekel zali man si. Nangmah le keima laklawh ah hei kul tu sim? Tsimi manin na zi ruang tsawh vi ta len,>> ti in o si.
\v 16 Tsin Abraham in Ephron thu kheh ngai atsia Abraham in Heth tsa te theih in a teek nak, ngun tangka shekel zali kheh sumpei te mangnak tsuai thaw teh in pe si.
\p
\v 17 Tsimi manin Ephron in a lo kheh Abraham ah pe miau si. Machpelah loram heh Mamre maiah om si. A mah in tsimi sungah a om lo le lungkaw le lo sungah a om thingkuang tehem, rituah kawnvel hem sunga a om te khen pe si.
\v 18 Khawpi dawngkham ah a hawhtu tehem le Heth tsa te mitmuh ah Abraham loram si ti kheh thei pi si.
\p
\v 19 Tsin tsimi zawh in Abraham in a zi Sarah ah kheh Canaan ram sunga Hebron tinak Mamre mai, Machpelah loa lungkaw sungah vi si.
\v 20 Tsimi manin lo le tsimi sunga lungkaw kheh than mun tsa tuh in Heth tsa tein Abraham nenah a penak si.
\c 24
\s1 Isaac tsatuh Mo Dong
\p
\v 1 Tsin Abraham ah kheh teer ongla in kum uham ngai ongla si. Tsin BAWIPA in Abraham thilpuahnak hemah muitsu burh si.
\v 2 Tsimi manin Abraham in a inna sel upaber, a neih hem vumah thuneitu pa nenah, <<Ngeihharnak in na kut tsawh ka keeng nuaiah koih in.
\v 3 Tsin BAWIPA, vana Pathian le leia Pathian ming saal in ka om mina Canaan mi te tsanu te kheh ka tsapa thaw huai dun tuh ngawlin tsialtsawmnak na puah tiar tu sing.
\v 4 Tsin ka ram ah le ka unau te nenah hawh ta la, ka tsapa Isaac tsa in zi huai sak tu si tsi,>> ti in ti si.
\p
\v 5 Tsin selpa in a nenah, <<Nupangnu tsawh me ramah hen keimah a lun nuam ngawl khen si men thei si. Na tsapa tsawh na suaknak ramah huai leh angmaw?>> ti in ti si.
\p
\v 6 Tsin Abraham in anenah, <<Tsimi munah khen ka tsapa kheh huai leh tu ngawlin ralring in.
\v 7 BAWIPA vana Pathian ka pa inn pin le ka unau te ram pin keimah a huai tu, <Na tsanawn te tsa in me ram heh pe sing,> ti in keimah a awnpi tu le keimah a tiamtu BAWIPA in na maiah a vanvummi leh akhaw ka tsapa zi tuh in tsimi muna huai tu si tsi.
\v 8 Tsin nupangnu tsawh nangmah a lun nuam ngawl asi lekhaw me tsialtsawmnak pin luat tu si tsi. Heihei asi takhen ka tsapa zong tsawh tsimi ah khen huai mah nen,>> ti in ti si.
\v 9 Tsimi manin selpa in a kut kheh a bawipa Abraham keeng nuaiah koih atsia me thu thaw pehdun in a nenah tsialtsawm si.
\p
\v 10 Tsin a bawipa thil hinkim tehem kheh a kut sungah a om manin selpa in a bawipa kalauk sawmkhat te huai atsia suak si. Tsin amah kheh tho atsia Mesopotamia, Nahor khawpi ah khen hawh si.
\v 11 Tsin nupang te ti tsawi tu hawh hun simlam phangin amah in a kalauk te kheh khawpi pulam namkum kungah bok tiar si.
\v 12 Tsin amah in, <<Maw BAWIPA, ka bawipa Abraham Pathian, ngeihharnak in tu ni ka lawhding tiar sawh la ka bawipa Abraham nenah ngeihharnak lang tiar sawh in.
\v 13 Pan in, naiah namkum kungah hen ding sing. Tsin khawpi sunga mi tsanu te ti tsawi tu in hawh tu la si.
\v 14 Tsin tibang hen si ta sehla khangngainu nenah, <Ngeihharnakin na tibel tsawh ka in theih tuh in losuk sawh in,> ti in ti angkhaw, tsin amah in, <In in, tsin na kalauk te khen ti na tul sak tu sing,> ti in a ti tu nu kheh na selpa Isaac tsa tuh in na koih hamsak nak si tasen. Tsimi asi lekhaw ka bawipa nenah ngeihharnak na lang tiar nak kheh thei tu sing,>> ti in ti si.
\p
\v 15 Tsin a awn a tselh ma pah in, pan in, a ko ah tibel phurin Rebekah ah kheh hawh si. Rebekah ah heh Bethuel tsanu si in, Bethuel ah heh Milcah tsapa si atsia, Milcah ah heh Abraham nau Nahor zi si.
\v 16 Tsin khangngainu kheh a mawi leita si. Amah heh khangngai thiamlawh si in mipa tumah in pawl lai ngawl si. Tsin amah kheh namkum ah hawhsuk si. A tibel kheh a dim in thun atsia hawhso si.
\v 17 Tsin selpa in a mah tawk tu in dan atsia, <<Ngeihharnak in na tibela ti tsawh dawmno ka in tiar sawh in,>> ti in ti si.
\p
\v 18 Tsimi manin amah in, <<Ka bawipa, in in,>> ti in ti si. Tsin amah khen arang ngai in atibel kheh a kut in losuk atsia amah in tiar si.
\v 19 Tsin Rebekah in amah a in tiar tselh zawhin, <<Na kalauk te khen ti a kham dang ma hem ti tsawi rih tu sing,>> ti in ti si.
\v 20 Tsin amah in arang ngai in atibel sunga ti kheh tikuang sungah bung nawmnawm in namkum ah ti tsawi leh tu in dan atsia a kalauk tehem tsa tuh in ti tsawi sak si.
\v 21 Tsin mipa in amah kheh BAWIPA in a khualvak nak lawhding tiar le lawhding tiar ngawl ti thei tu in mengden in panken reng si.
\p
\v 22 Tsin kalauk te ti a in dang tselh zawhin mipa in nar ah betnak sui shekel zahlam a rit le a ngel tsa tuh in suivel panih sui shekel sawm a rit kheh le in bunsak si.
\v 23 A mah in, <<Nangmah heh tu tsanu si tsim? Ngeihharnak in ka rel sawh in. Na pa inn ah keimahni tsaamnak tuh mun om ol maw?>> ti in dong si.
\p
\v 24 Tsin Rebekah in a nenah, <<Keimah heh Milcah in Nahor tsa tu a hingsaknak a tsapa Bethuel tsanu sing,>> ti in ti si.
\v 25 Rebekah in a nenah, <<Tsangphor le a eituh te kheh nei tual si ung. Tsin tsaam mintuh mun khen nei si ung,>> ti in ti si.
\p
\v 26 Tsin mipa in a lu kunsuk atsia BAWIPA kheh be si.
\v 27 Tsin amah in, <<BAWIPA, ka bawipa Abraham Pathian heh thangphat taak si. Amah in ka bawipa nenpin a ngeihharnak le a thutak kheh vawrthong men ngawl si. Lampi vumah a om reng keimah heh BAWIPA in ka bawipa unaupi inn ah keimah huai si,>> ti in ti si.
\v 28 Tsin khangngainu kheh dan atsia me tehem kheh a nu le a innkawpi te rel si.
\p
\v 29 Tsin Rebekah in a ming Laban ah tinak mingpa nei si. Tsin Laban ah kheh namkum kunga mipa nenah khen dan si.
\v 30 Tsin tibanghen thiltsang si. A tsernu narbet le a ngela suivel kheh a mu phangin le a tsernu Rebekah in, <<Mipa in ka nenah rel si,>> ti in a awnnak te a za phangin, Laban ah kheh mipa nenah khen hawh si. Tsin pan in, amah kheh kalauk te om min namkum kungah dingreng si.
\p
\v 31 Tsin Laban in, <<BAWIPA muitsu burhnak pa. Inn sungah lut in. Heimanin pulamah dingreng si tsim? Keimah in inn le kalauk te tsa tuh in mun te kheh puahhamlep ongla sing,>> ti in ti si.
\p
\v 32 Tsin mipa kheh inn ah khen lut si. Tsin Laban in kalauk bawm te kheh lo sak atsia kalauk te tsa in tsangphor le lai pe atsia amah le a nenah om te kawng somnak tuh ti pe si.
\v 33 Lai kheh amaiah ei tuh in linak si. Sipelh atsia amah in, <<Nai ah ka hawhnak thu ka rel tselh mahem lai ei tu ngawl sing,>> ti in ti si.
\p Tsin Laban in, <<Ka rel la ee,>> ti in ti si.
\p
\v 34 Tsin amah in, <<Keimah heh Abraham sel sing.
\v 35 BAWIPA in ka bawipa kheh nase ngaiin muitsu burh atsia amah kheh hausa ngai si. Tuu hon, kawlpaw hon, sui le ngun, selnu le selpa te, kalauk te le laak te pe si.
\v 36 Tsin ka bawipa zi Sarah in a ter zawh in ka bawipa kheh tsapa pakhat hingsak si. Tsin a nenah khen a neinak hem pe si.
\v 37 Tsin ka bawipa in, <Ka omnak Canaan mi te tsanu te kheh ka tsapa tsa in zi huai tu ngawl si tsi, tsimi manin tsialtsawmnak puah in ti in ti ka si.
\v 38 Ka pa inn ah le ka unau te nenah hawh ta la, ka tsapa tsa tuh in zi huai tu si tsi,> ti in ti si.
\p
\v 39 <<Tsin ka bawipa nenah, <Nupangnu tsawh keimah lun nuam ngawl khen si men thei si,> ti in ti sing.
\p
\v 40 <<Sipelh atsia Abraham in ka nenah, <A maiah ka hawh vengnak BAWIPA in na nenah a vanvummi kheh leh akhaw na lam tsawn tu si. Tsin ka tsapa zi tuh in ka unau sungpin le ka sulzawn laizawn sung pina huai tu si tsi.
\v 41 Ka unaupi te lakah na leng phangin me tsial tsawmnak pin thiang tu si tsi. Amahni in na nenah a pe nuam ngawl asi le khaw tsial tsawmnak pin luat tu si tsi,> ti in ti si.
\p
\v 42 <<Tsin tu ni in keimah namkum ah hawh atsia, <Maw BAWIPA, ka bawipa Abraham Pathian, ka khual vaknak heh tuhen na lawhding tiar tu asi lekhaw,
\v 43 pan in, keimah heh namkum kungah ding sing. Tsin khangngai thiamlawh kheh ti tsawi tu in a leng phangin, keimah in a nenah, <<Ngeihharnak in na tibel sunga ti in tuh dawmno ka pe sawh in,>> ti in ti sing.
\v 44 Tsin amah in ka nenah, <<In in, tsin na kalauk te tsa tuh in khen ti tsawi rih tu sing,>> ti in a titu kheh ka bawipa tsapa zi tuh in BAWIPA koih hamsaak nupang si tasen,> ti in ti sing.
\p
\v 45 <<Tsin ka thinlung sungpin ka awn tselh ma in, Rebekah ah heh a ko vumah atibel thaw hawh si. Tsin amah kheh namkum ah hawhsuk in ti tsawi si. Tsin keimah in a nenah, <Ngeihharnak in, ti ka in tiar sawh in,> ti in ti sing.
\p
\v 46 <<Tsin amah in rangngai in a koa tibel kheh losuk atsia, <In in, na kalauk te khen kheh ti tul tu sing,> ti in ti si. Tsimi manin ti kheh in sing. Tsin amah in ka kalauk te khen kheh ti tulsak si.
\p
\v 47 <<Tsin keimah in amah kheh, <Nangmah heh tu tsanu si tsim?> ti in dong sing. Tsin amah in, <Keimah heh Milcah in Nahor ah a hingsaknak a tsapa Bethuel tsanu sing,> ti in ti si. Tsimi manin keimah in narbet kheh a narah betsak atsia suivel te kheh a ngel ah bunsak sing.
\v 48 Tsin ka lu kun in BAWIPA be sing. Ka bawipa naua tsanu kheh a tsapa zi tuh huai thei tuh in keimah thutak lamzin ah a huaitu ka bawipa Abraham BAWIPA Pathian kheh thangphat sing.
\v 49 Tuhen ka bawipa nenah thungai in ngeihharnak nang nei thei tu le nei thei tu ngawl ka rel un. Tsimi na rel lekhaw taklamah asi ngawl lekhaw kehlamah hawh thei tu sing,>> ti in ti si.
\p
\v 50 Tsin Laban ah le Bethuel in o atsia, <<Me thil heh BAWIPA nenpin a leng si. Keimahni in na nenah ase apha rel thei ngawl si ung.
\v 51 Pan in, Rebekah ah heh na maiah om si. Amah tsawh huai la hawh ta len. Tsin BAWIPA in a relsaak bangin amah heh na bawipa tsapa a zi si tasen,>> ti in ti si.
\p
\v 52 Tsin Abraham selpa in a awntsang te kheh a za phangin leiah bokkhup in BAWIPA kheh be si.
\v 53 Tsin selpa in thil manpha ngun, thil manpha sui le van te kheh suah atsia Rebekah ah pe si. Selpa khen Rebekah mingpa le a nu nenah thil manhartak te kheh pe mek si.
\p
\v 54 Tsin amah le a nenah a om te kheh ei in in dang atsia zan varin nuam dang si. Tsin amahni kheh zing phangin tho dang atsia selpa in, <<Ka bawipa nenah ka leh la un,>> ti in ti si.
\p
\v 55 Sipelh atsia a mingpa le a nu in, <<Khangngainu heh kei nenah ni dawmlai, ni sawm lun tel poh khen om rih sen. Tsimi zawhin amah kheh hawh leh lai sen,>> ti in kham si.
\p
\v 56 Tsin selpa in amahni nenah, <<Ka kham mah na un. BAWIPA in ka lampi lawhding tiar ongla si. Ka bawipa nenah ka hong thei tuh in ka leh la un,>> ti in ti si.
\p
\v 57 Tsimi manin amahni in, <<Keimahni in khangngainu tsawh ko a ung khaw amah rori kheh dong rih tu si ung,>> ti in ti si.
\v 58 Tsin amahni in Rebekah ah ko atsia a nenah, <<Me pa thaw hawh a la tsim?>> ti in dong si.
\p Tsin amah in, <<Hawh tu sing,>> ti in ti si.
\p
\v 59 Tsimi manin amahni in a tsernu Rebekah ah le amah kelentu le Abraham sel le a mi te kheh leh si.
\v 60 Tsin amahni in Rebekah nenah,
\b
\q1 <<Kei tsernu, nangmah heh thawngsawm thawngza te nu in tsang ten.
\q1 Tsin na tsanawn tein amahni hawtu te ving dawngkham kheh neisak tasen,>>
\b
\m ti in muitsu pe dang si.
\p
\v 61 Tsin Rebekah ah le a selnu te kheh tho atsia, kalauk vumah to dang in mipa kheh lun dang si. Tsimi manin Abraham sel khen Rebekah ah huai atsia suak si.
\p
\v 62 Tsin Isaac ah kheh Beer Lahai Roi lamzin pin hawh si. Amah kheh Canaan langlam ram Negev ah a om manin si.
\v 63 Tsin simlam phangin Isaac ah kheh lo sungah thu ngaisung tu in hawh si. Tsin a mah kheh khawzo atsia, pan in, kalauk te a hawh dang tseih mu si.
\v 64 Tsin Rebekah ah khen khawzo atsia Isaac ah a mu phangin kalauk pin tsuarsuk si.
\v 65 Tsin amah in selpa nenah, <<Lo sunga keimahni tawk tu in a hawh tseih me pa kheh tu sim?>> ti in ti si.
\p Selpa in, <<Ka bawipa si,>> ti in ti si. Tsimi manin Rebekah in maikhuhnak le atsia amah le amah khuh tsawm si.
\p
\v 66 Tsin selpa in a puahnak thil tehem kheh Isaac ah rel berh si.
\v 67 Tsin Isaac in amah kheh a nu Sarah puanbuk sungah huai si. Tsin amah in Rebekah ah kheh huai atsia a zi in tsang nom si. Tsin amah in Rebekah ah a it leita manin Isaac ah kheh a nu thi zawh in thinnuam ngai in om si.
\c 25
\s1 Abraham Tsa te
\r 1Kh 1:32-33
\p
\v 1 Abraham in zi pakhat huai lehleu atsia a ming heh Keturah ah si.
\v 2 Tsin Keturah in Zimran, Jokshan, Medan, Midian, Ishbak, le Shuah te hingsak si.
\v 3 Jokshan tsa te heh Sheba ah le Dedan ah si. Tsin Dedan tsa te heh Asshur mite, Letush mite le Leum mite si.
\v 4 Tsin Midian tsa te heh Ephah, Epher, Hanoch, Abidah le Eldaah te heh si. Me tehem heh Keturah tsa te si.
\p
\v 5 Tsin Abraham in a neinak hem kheh Isaac ah pe si.
\v 6 Sinapikhaw Abraham in a thi ma in a zi dang te thaw a neinak atsa te kheh lehsawng te pe atsia nisuaknak lamah hawh tiar si. A tsapa Isaac ah thaw a khawla dunnak ram lamah hawh tiar si.
\s1 Abraham Thihnak
\p
\v 7 Abraham ah heh akum uham perper in kumza le kum sawmsarih le kumnga nung si.
\v 8 Akum ater zawh in a haihawh bo in thi atsia a miphunpi te lak ah khawm si.
\v 9 Tsin a tsa te Isaac ah le Ishmael tein Machpelah lungkaw ah vi si. Tsimi lungkaw heh Heth miphun Zohar tsapa Ephron lo Mamre mai lamah om si.
\v 10 Tsimi lo kheh Abraham in Heth tsa te nenpin a leinak si. Tsimi munah khen a zi Sarah ah thaw vi si.
\v 11 Hun kheh liam perper in Abraham thizawh in a tsapa Isaac ah kheh Pathian in muitsu pe in Beer Lahai Roi ah om si.
\s1 Ishmael Tsa te
\r 1Kh 1:29-31
\p
\v 12 Abraham in a zi, Sarah selnu Egypt mi thaw a neinak a tsapa Ishmael tsanawn te heh a nuaia bang hen si.
\v 13 Ishmael tsanawn te ming heh a san a pehzom in Ishmael tsaminlawh heh Nebaioth ah si in, tsin Kedar, Adbeel, Mibsam,
\v 14 Mishma, Dumah, Massa,
\v 15 Hadad, Tema, Jetur, Naphish ah le Kedemah te heh si.
\v 16 Me te heh Ishmael tsa te amahni ming ten, a khaw ming ten, a omnak ming ten le a phun ten tungdingtu kumpibawi leinih te si.
\v 17 Ishmael ah heh kum za le kum sawmthum le kum sarih a kim phangin a haihawh bo atsia thi in a phunpi te nenah khawmnak si.
\v 18 Ishmael tsanawn te heh Havilah pin Shur tian laklawh ah om atsia tsimi ram heh Egypt ram pin nisuaknak lam Assyria lamah om si. Amah heh a unau tehem lakah om si.
\s1 Jacob le Esau
\p
\v 19 Abraham tsapa Isaac tsanawn te heh a nuaia bang hen si. Abraham tsapa heh Isaac ah si.
\v 20 Isaac in kumsawmli a kim phangin Paddan Aram a Syria miphun Bethuel tsanu, Syria miphun Laban tsernu Rebekah ah huai si.
\v 21 Isaac zi in tsa anei thei ngawl manin BAWIPA nenah sawngen atsia, BAWIPA in a sawngennak kheh ngaisak in a zi Rebekah ah kheh nau pai si.
\v 22 Sinapikhaw a pumsung pin nau te kheh a buandun tseih phangin, <<Hei manin ti bang hen ka si?>> ti in BAWIPA nenah thu dong tu in hawh si.
\p
\v 23 BAWIPA in amah kheh,
\b
\q1 <<Na pum sungah miphun phunnih om si.
\q1 Na sung pin miphun phunnih suak tu si.
\q1 Phunkhat heh a dang phunkhat tah in kol sawn tu si.
\q1 Tsin a upa sawn heh anau ta sawna sel si tu si,>>
\b
\m ti in ti si.
\p
\v 24 Tsimi manin a nau hingnak hun a kim phangin a pum sungah tsaphiar om miau si.
\v 25 Tsin a suak masa pa heh a sen in suak in a taksa hem heh a mulnei puan bang a si manin a ming heh Esau\f + \fr 25:25 \fk Esau\ft : Hebrew awntsang si in <<mul tam>> tinak si.\f* ti in sa si.
\v 26 Tsimi tselh phangin a nauta sawn pa kheh a u Esau khawleido len thah lam in a suak deve manin a ming heh Jacob\f + \fr 25:26 \fk Jacob\ft : Hebrew awntsang si in <<khawleido lentu, thusontu>> tinak si.\f* ti in sa si. Rebekah in tsimi te a hing phangin Isaac ah heh kum sawmruk si ongla si.
\p
\v 27 Naupang te panih kheh khang kawm in, Esau ah heh sa hawl athiamngai manin hampalak ah om sah ngai si. Jacob ah heh mi nunnem si atsia laam sungah om sah si.
\v 28 Isaac in Esau ah it si. Heimansim tiphangin a sa ngahnak a ei veng ta si. Sinapikhaw Rebekah in Jacob ah it si.
\s1 Esau in Tsa Upa Sinak Zuar
\p
\v 29 Ni khat in Jacob in lai a suang lai tum in Esau ah kheh hampalak pin tsawl ngai in leng si.
\v 30 Tsimi phangin Esau in Jacob ah kheh, <<Ka tsawl leita na tihang sen suangnak ka ei tiar sawh in,>> ti si. Tsimi manin amah kheh Edom\f + \fr 25:30 \fk Edom\ft : Hebrew awntsang si in <<a sen>> tinak si.\f* ti in konak si.
\p
\v 31 Sipelh atsia Jacob in, <<Tuhen tsa upa na sinak ka zorh in,>> ti in ti si.
\p
\v 32 Tsin Esau in, <<Pan in, ka thi dawn si ongla. Tsa upa sinak heh keima tsa hei mannei sim,>> ti si.
\p
\v 33 Tsimi phangin Jacob in, <<Tu ni ka maiah tsialtsawm in,>> ti si. Tsimi manin amah in a maiah tsialtsawm atsia tsapa upa sinak kheh Jacob nenah zuar si.
\v 34 Tsin Jacob in Esau ah kheh sang, ti le pe hang kheh pe si. Tsin amah in ei in, in atsia suak leh si. Tsimi bangin Esau in tsa upa a sinak kheh heinam ngawlin om si.
\c 26
\s1 Isaac le Abimelech
\p
\v 1 Tsimi ram ah khen Abraham sanlai rian a dung bangin rian dung lehleu si. Tsimi manin Isaac ah kheh Gerar ah Philistia mi kumpibawipa Abimelech nenah hawh si.
\p
\v 2 Tsin BAWIPA kheh a nenah lang atsia, <<Egypt ramah hawh suk mah nen. Ka rel tuh nak ramah om in.
\v 3 Tsimi ram ah om la na nenah om angkhaw muitsu na pe tu sing. Me ram hem heh nangmah le na tsanawn te vumah na pe tu sing. Nang pa Abraham nenah ka thu tiamnak la kim in kho tiar tu sing.
\v 4 Tsin na tsanawn te heh vana arsi zah in zai tiar tu sing. Me ram hem heh na tsanawn te pe tu sing. Na tsi sungah leivum miphun hem in muitsu tso tu si.
\v 5 Heimansim tiphangin Abraham in ka thu ngai in, ka tiarnak per in, ka thutiam, ka dan le ka thukham te lun si,>> ti si.
\p
\v 6 Tsimi manin Isaac ah kheh Gerar ah om si.
\v 7 Tsin tsimi muna mite in a zi thu a dong phangin amah in, <<Amah heh ka tsernu si,>> ti si. Heimansim tilekhaw, <<Tsimi muna mite in a zi heh a mawingai manin amah a rek kha tu,>> ti a thin phu ta si.
\p
\v 8 Hun te liam in tsimi munah reithah a om ongla phangin Philistia kumpibawi Abimelech in khamleng pin khawzo a tsia Isaac in a zi kheh itnak thaw a selpi kheh mu si.
\v 9 Tsimi phangin Abimelech in Isaac ah kheh ko a tsia, <<Amah heh na zi si himhim tu si. Hei manin, <Ka tsernu si,> ti thei si tsim?>> ti in ti si.
\p Isaac in amah kheh, <<Tsimi bangin ka ti lekhaw ama manin ka thi kha tu ka thin phu ta si,>> ti si.
\p
\v 10 Tsin Abimelech in, <<Heiha kei vumah na puahnak heh? Mi pakhat khat in na zi thaw a peh dun kha tsuk asin kei vumah sual lianpi phurh si ngawl si tsi maw?>> ti si.
\v 11 Tsimi manin Abimelech in a mite nenah, <<Me pa heh le a zi a tong khatu te heh reknak si himhim tu si,>> ti in thupe si.
\p
\v 12 Tsin Isaac in tsimi munah khen laitsi tsing atsia, tsimi kum in a let zakhat in laikhawm atsia BAWIPA in muitsu pe si.
\v 13 Amah kheh aneinak khangso pan atsia, nualngai in mi hausa asi tian in khangso si.
\v 14 Heimansim tiphangin amah in tuuhon tampi nei in, sumpi tampi nei in, omlawh khen tampi nei si. Tsimi manin Philistia mi tein iksik ngai si.
\v 15 Tsimi phangin Philistia mite in a pa Abraham san lai in a pa omlawh ten a tso awngnak namkum te kheh siatsuah sak in leivurh sak berh si.
\v 16 Tsin Abimelech in Isaac ah kheh, <<Kei nenpin khawlapi ah dan ten. Heimansim tiphangin nangmah heh keimahni tah in thawm lian sawn ongla na si ta si,>> ti si.
\p
\v 17 Tsimi phangin Isaac ah kheh tsimi munpin dan atsia Gerar mun rawn ah laamsa in tsimi munah om si.
\v 18 Tsin Isaac in a pa Abraham san lai atso awng nak a pa thi zawh in Philistia mite in a siatsuahnak namkum te kheh tso leh si. Tsimi namkum te kheh a pa mingsa nak bangpah in ko leh si.
\p
\v 19 Isaac omlawh ten tsimi mun zawllai kheh atso phangin ti asuak tseih kheh tawk mek si.
\v 20 Sipelh atsia Gerar a sum khaltu tein Isaac sumkhaltu te nenah thutam tseih in <<Me ti heh keimahni si,>> ti si. Tsimi manin tsimi namkum kheh Esek\f + \fr 26:20 \fk Esek\ft : Hebrew awntsang si in <<thutam, tawng dun>> tinak si.\f* ti in ming sa si. Heimansim tiphangin amahni in a thutam tseih man si.
\v 21 Tsin namkum kheh mundang ah tso lehleu atsia, tsimi vumah khen thutam pah lehleu si. Tsimi manin Sitnah\f + \fr 26:21 \fk Sitnah\ft : Hebrew awntsang si in <<raltsannak>> tinak si.\f* ti in mingsa si.
\p
\v 22 Tsin tsimi munpin thawn atsia namkum adang tso lehleu si. Tsimi kheh amahni in thutam leh ngawlla si. Tsimi manin tsimi kheh Rehoboth\f + \fr 26:22 \fk Rehoboth\ft : Hebrew awntsang si in <<mun lian pi>> tinak si.\f* ti in sa si. Heimansim tiphangin, <<Tu hen BAWIPA in mun puahsak ongla kei si. Tsimi munah rah tampi rah tu si sing,>> ti in ti si.
\p
\v 23 Tsimi tselh phangin tsimi munpin Beersheba ah hawh so si.
\v 24 Tsin BAWIPA kheh a nenah tsimi zan in lang a tsia, <<Keimah heh na pa Abraham Pathian sing. Lau mah nen. Na ompi sing. Ka selpa Abraham manin muitsu na pe angkhaw na tsanawn te kheh zaitiar tu sing,>> ti si.
\v 25 Tsimi manin tsimi munah khen benak dawndel dawh atsia BAWIPA ming kheh ko in buuk khen sa si. Tsimi munah khen Isaac omlawh tein namkum tso si.
\s1 Isaac le Abimelech Thukam
\p
\v 26 Tsin Abimelech ah kheh Gerar pin a rualpi Ahuzzath ah le a ralbawiberpa Phichol te thaw Isaac nenah leng dang si.
\v 27 Tsin Isaac in amahni kheh, <<Keimah nang haw ruak zo ngawl nang nenpin nang hawlnak tsimi heita ka nenah nang hawh leh?>> ti in dong si.
\p
\v 28 Sipelh atsia amahni in, <<Nangmah thaw BAWIPA om si ti tsiangsek in thei si ung. Tsimi manin ti hen na rel si ung, <Nangmah le keimahni laklawh ah tsialtsawmnak nei a singkhaw, kei lak lawh ah thukam puah a sing.
\v 29 Nangmah kei dimdor ngawl bangin le na vumah thil pha siar ngawl heimah puah ngawlin remno in kei leh bangin kei vumah heimah phat ngawlnak puahmah nen. Nangmah heh BAWIPA muitsu tso pa si tsi,> ti in ti si ung,>> ti si.
\p
\v 30 Tsimi manin amahni tsa puai puahsak atsia amahni khen in in ei dang si.
\v 31 Tsin zing khawmano in tho atsia pakhat le pakhat tsialtsawm in thukamnak nei kawm atsia Isaac in la atsia remngaino in a nenpin suak dang si.
\p
\v 32 Tsimi ni pah in ti hen thil tsang si. Isaac omlawh tein a nenah hawh atsia a namkum tsonak thu kheh, <<Ti tawk si ung,>> ti in rel si.
\v 33 Tsimi manin tsimi namkum kheh Shebah\f + \fr 26:33 \fk Shebah\ft : Hebrew awntsang si in <<thutiam, sarih>> tinak si. Thutiam tinak si sawn bang si.\f* ti in sa si. Tsimi manin tsimi khaw kheh tu ni in Beersheba ti in ko si.
\p
\v 34 Esau ah heh kum sawmli a kim phangin Hit miphun Beeri tsanu Judith ah le, Hit miphun Elon tsanu Basemath tsanu te kheh zi tuh in huai si.
\v 35 Tsin amahni heh Isaac ah le Rebekah te thinna tiartu te si.
\c 27
\s1 Isaac in Jacob ah Muitsu Pe
\p
\v 1 Tsin tibang hen thil tsang si. Isaac ah heh a kum ter ongla in a mit khaw a mu tsiang leh ngawlla phangin a tsapa upa sawn Esau ah kheh ko atsia, <<Ka tsapa,>> ti si.
\p Amah in, <<Nai ah om sing,>> ti in o si.
\p
\v 2 Tsin amah in, <<Pan in, tuhen keimah ter ongla sing. Kontik ka thi tu ti thei ngawl sing.
\v 3 Tsimi manin tuhen ngeihharnak in na hiam te, na thel bawm le na theltsang te kheh le la hampalak ah hawh in sa ka pel sak ten.
\v 4 Tsin ka duh pittseihnak meh urno ka suangsak la ei tuh in ka pe in. Tsin ka thima ka raula in muitsu na pe tu sing,>> ti si.
\p
\v 5 Tsimi Isaac in a tsapa Esau ah a awnpinak kheh Rebekah in ngai si. Tsin Esau ah kheh hampalak ah sapel tu in hawh si.
\v 6 Tsimi manin Rebekah in a tsapa Jacob ah kheh, <<Pan in, na pa in na u Esau ah a awnpinak kheh za sing.
\v 7 <Ka thi ma BAWIPA maiah muitsu ka pe thei tuh in sahawl tala eituh ka pe in,> ti si.
\v 8 Tsimi manin ka tsapa tuhen nangmah thu ka penak bangin ka thu ngai in.
\v 9 Tuhen sumhon te laka kelno panih dengin kai la ka pe in. Tsin tsimi thaw na pa eituh aduhnak bangin lai suangsak tu sing.
\v 10 Tsimi tselh phangin nang pa nenah keng la amah in ei akhaw athi ma muitsu na pe tu si,>> ti si.
\p
\v 11 Tsin Jacob in a nu Rebekah ah kheh, <<Pan in, ka u Esau ah heh mul neipa si. Kei heh taksa mam neipa sing.
\v 12 Ei pa in keimah a zen kha lekhaw amah thusontu sikha tu sing. Tsimi phangin ka vumah ah muitsu si ngawlin tsamnak letsawm si kha tu sing,>> ti si.
\p
\v 13 Sinapikhaw a nu in amah kheh, <<Ka tsapa, tsimi na vuma tsamnak kheh ka vumah leng tasen. Ka awnnak bek ngai in, hawh tala le ten,>> ti si.
\v 14 Tsin amah in hawh atsia tsimi te kheh a nu nenah keng si. A nu in a pa duhnak bang lai kheh suang sak si.
\v 15 Tsin Rebekah in a nena, innah a om a tsapa upa Esau angki kheh le atsia a tsapa nauta Jacob ah sil tiar si.
\v 16 Tsin kelno te vun kheh a kut ah khuh sak in a taksa mam kheh tuam sak si.
\v 17 Tsin a tiari saknak lai le sang kheh a tsapa Jacob kut ah pe si.
\p
\v 18 Tsimi manin a pa nenah hawh in a pa kheh, <<Ei pa,>> ti si.
\p Tsin amah in, <<Nai ah om sing. Tu ha tsi khaw ee, ka tsapa?>> ti si.
\p
\v 19 Jacob in a pa nenah, <<Keimah heh na tsaminlawh Esau ah sing. Na tiarnak bangin puah ongla sing. Tsin na raula in keimah muitsu na pe thei tuh in, tho sawh la, to in ka sahawlnak sa heh ei in,>> ti si.
\p
\v 20 Sinapikhaw Isaac in a tsapa kheh, <<Kawti bangin tizah rang in ngah thei ha tsikhaw ee ka tsapa?>> ti si.
\p Tsin amah in, <<Heimansim tiphangin BAWIPA na Pathian in pe ka si,>> ti si.
\p
\v 21 Isaac in Jacob ah kheh, <<Nangmah ka zen phangin nangmah heh ka tsapa Esau ah na si miau le si miau ngawl ka theitheinak tuh in ka nong in,>> ti si.
\v 22 Tsimi manin Jacob in a pa Isaac kungah nong in a pa in zen atsia, <<Na aw heh Jacob aw si atsia, na kut te heh Esau kut te si,>> ti si.
\v 23 Tsin a kut te kheh a u Esau kut te bangin a mul a om manin amah kheh thei zo ngawl atsia muitsu pe si.
\p
\v 24 Tsin amah kheh, <<Ka tsapa Esau ah si miau tsi maw?>> ti si.
\p Jacob in, <<Si sing,>> ti si.
\p
\v 25 Amah in, <<Ka nunnak in muitsu a pethei tuh in ka tsapa na sa ngahnak tsawh ka ei tuh in ka pe in,>> ti si. Tsimi phangin amah in nong atsia a pa in ei si. Tsin tsapit ti kheh pe atsia in mek si.
\v 26 Tsimi tselh phangin a pa Isaac in amah kheh, <<Ka tsapa, hawh in ka nong la ka thut in,>> ti si.
\v 27 Tsin a pa kheh nong atsia thut si. Amah in a van silnak kheh nim in muitsu pe atsia,
\b
\q1 <<Pan in, ka tsapa rim heh BAWIPA muitsu penak hampalak rim bang si.
\q1
\v 28 Tsimi manin Pathian in van dai ti thiang si sen,
\q1 Leilung ram pha si sen,
\q1 Lai eituh tampi le tsapit ti tampi te na pe tasen.
\q1
\v 29 Mi tampi te kheh na sel si ta sehla,
\q1 Miphun tampi tein na maiah kun tasen.
\q1 Na unau te vumah uktu si ta la,
\q1 Na nu tsa te kheh na maiah kun tasen.
\q1 Nangmah a tsam te kheh tsamnak si ta sehla,
\q1 Nangmah muitsu a pe te kheh muitsu penak si tasen,>>
\b
\m ti si.
\p
\v 30 Tsin tibang hen thil tsang si. Isaac in Jacob ah muitsu a pe tselh phangin le Jacob ah a pa Isaac maipin a suak tselh tsang in a u Esau ah kheh a sapelnak pin lengleh si.
\v 31 Amah in lai suang atsia a pa kheh, <<Ei pa, tho la na tsapa sa ngahnak lai heh ei la, na raula in muitsu ka pe in,>> ti si.
\p
\v 32 Tsin a pa Isaac in amah kheh, <<Tu ha tsi khaw ee?>> ti si.
\p Tsin amah in, <<Keimah heh na tsaminlawh Esau ah sing,>> ti si.
\p
\v 33 Tsimi phangin Isaac ah kheh nase ngai in tsai atsia, <<Sapel atsia ka nenah a kengtu la tuha? Kawnai ah ha? Na lengma doh in ei atsia muitsu pe ongla sing. Tsin amah kheh muitsu si himhim tu la si,>> ti si.
\p
\v 34 Esau in a pa awnnak a za phangin, nase ngai in le khawngai nguih in au in kap atsia a pa kheh, <<Maw ei pa, keimah khen muitsu ka pe deve in,>> ti in ti si.
\p
\v 35 Sinapikhaw amah in, <<Na nau in thusonnak thaw leng in, muitsu hem le berh ongla si,>> ti si.
\p
\v 36 Tsin Esau in, <<Amah heh Jacob ti in ming sanak asi heh manngai si ngawl si maw? Heimansim tiphangin, veinih rori keimah zol ongla si. Amah in tsa upa sinak le sak ka si. Tsin tuhen pan in, ka muitsu khen longsak ka si. Muitsu pakhatno poh khen nei leh ngawlla si tsim maw?>> ti si.
\p
\v 37 Tsin Isaac in Esau nenah, <<Pan in, amah kheh nangmah uktu tuh in puah ongla sing. Tsin a unaupi hem heh ama sel si tu in pe ongla sing. Lai le tsapit ti thaw amah kheh domso ongla sing. Heisim tuhen nangma tsa ka puah theinak a om lai, ka tsapa?>> ti in o si.
\p
\v 38 Tsin Esau in a pa nenah, <<Ei pa muitsu pakhat bek maw na nei? Keimah khen muitsu ka pe deve in,>> ti in, Esau in ring ngai in kap si.
\p
\v 39 Tsin a pa Isaac in,
\b
\q1 <<Ngai in, na omnak munah leiram pha om leh ngawlla in,
\q1 Van dai ti thiang khen leng tu ngawl si.
\q1
\v 40 Na vangsang thaw nung tu atsia,
\q1 Na nau nenah sel si tu si tsi.
\q1 Thu na nei zo leh phangin
\q1 Na ngawng ah a koihnak kolhak kheh na setiar hun leng tu lai si,>>
\b
\m ti in o si.
\s1 Rebekah in Jacob ah Dan Tiar
\p
\v 41 Tsimi phangin a pa muitsu penak manin Esau in Jacob ah haw si. Tsin a thinlung sungah, <<Ei pa ka kah huntuh aleng tu si ongla, tsimi tselh lekhaw ka nau Jacob ah rek tu sing,>> ti si.
\p
\v 42 Tsin Rebekah ah kheh a tsapa upa sawn Esau awntsang te kheh a thei phangin a tsapa nauta sawn Jacob ah kheh, <<Pan in, na u Esau in a thinpha nak tuh in nangmah rek tum si.
\v 43 Tsimi manin tuhen ka tsapa ka awnnak ngai in. Tho la Haran rama ka mingpa Laban nenah dan ten.
\v 44 A nenah na u thin raw a pha ma hem nidawm lai om ten.
\v 45 A vumah na thil puahnak a phawk leh ngawlla tian le a thinraw a pha leh phangin tsimi munpin na ko leh tu sing. Ni khat sung in nang panih rori kawti bangin sungthong thei tu sing im?>> ti atsia, leh si.
\p
\v 46 Tsin Rebekah in Isaac ah kheh, <<Heth tsanu te manin nungnap leh ngawl la sing. Jacob in Heth tsanu te lakpin me rama tsanu te bang zi a huai tehtsuk asin ka nunnak ah hei thil pha om tu sim?>> ti si.
\c 28
\s1 Isaac in Jacob ah Thutsah
\p
\v 1 Tsimi tselh phangin Isaac in Jacob ah kheh ko atsia tibang hen muitsu pe si. Amah in, <<Canaan tsanu te kheh zi tuh in huai tu ngawl si tsi.
\v 2 Tho la, Paddan Aram ah na papi Bethuel inn ah hawh tala tsimi muna na nu mingpa tsanu te laka zi huai ten.
\b
\q1
\v 3 <<Thawmlian Pathian in muitsu na pe ta sehla,
\q1 Tsimi manin tsanawn tampi nei ten
\q1 Rah tampi rah in miphun lianpi si tu in na zaitiar tasen.
\q1
\v 4 Mikhual bangin na omnak ram kheh na tso theinak tuh in
\q1 Pathian in Abraham ah a penak ram,
\q1 Thawmlian Pathian in Abraham ah a penak muitsu kheh
\q1 Nangmah le na tsanawn te nenah na pe tasen,>>
\b
\m ti in thu pe si.
\p
\v 5 Tsin Isaac in Jacob ah kheh hawh tiar in amah kheh Paddan Aram ah a om Laban nenah hawh si. Laban ah heh Syria mi Bethuel tsapa si. Amah heh Jacob le Esau te nu Rebekah mingpa si.
\s1 Esau in Zi Huai
\p
\v 6 Isaac in Jacob ah Paddan Aram ah zihuai tu in a hawh tiar thu le muitsu ape lai in, <<Canaan tsanu te laka zi huai mah nen,>> ti in thu a pe kheh Esau in thei si.
\v 7 Tsin Jacob in a nu le a pa thu kheh ngaiin Paddan Aram ah hawh si.
\v 8 Esau in Canaan tsanu tein a pa ang tiar ngawl kheh khen thei mek si.
\v 9 Tsimi manin Esau in Ishmael nenah hawh atsia Abraham tsapa Ishmael tsanu Mahalath ah, Nebaioth naunu kheh a zi neinak te vumah nei belh tu in huai si.
\s1 Jacob in Mang Man
\p
\v 10 Jacob ah kheh Beersheba pin suak atsia Haran lamah hawh si.
\v 11 Tsin munkhat a leng phangin tsimi munah ni ada ongla manin zanvar tsawl si. Tsimi munah lungto pakhat kheh le atsia lukham in eimu tu in zau si.
\v 12 Tsin mang man in, leilung pin van tian aleng kaipom ah Pathian vanvummi te kaiso tuak hawhsuk tuak tseih kheh mu si.
\p
\v 13 Tsin pan in, tsimi mun ah BAWIPA a ding kheh mu in amah kheh, <<Keimah heh na pa Abraham BAWIPA Pathian, Isaac Pathian sing. Tua na zaunak munram tsawh nangmah le na tsanawn te pe tu sing.
\v 14 Na tsanawn te heh leivul bangin zai tu atsia, ni danak lam pin nisuaknak lam tian, saklam pin langlam tian zai tu si tsi. Tsin na sungah le na tsi sungah leivuma innkaw tehem muitsu tso tu si.
\v 15 Pan in, na nenah om angkhaw, na hawh min hemah na om pi tu sing. Tsin na nai ram ah hen na huai leh tu sing. Heimansim tiphangin nangmah ka relnak hem a kim sek mahem na zam tu ngawl sing,>> ti si.
\p
\v 16 Tsin Jacob ah kheh a eihmu min pin phawk atsia, <<A ngaingai in nai munah BAWIPA om sipelh thei ngawl sing,>> ti si.
\v 17 Tsin amah kheh a lau manin, <<Nai mun heh kawzah in a kihnung. Pathian inn le vanvum dawngkham ngawl adang si theih nung ngawl si,>> ti si.
\p
\v 18 Tsin Jacob ah kheh zingmano in tho atsia a lukham in a mang nak lungto kheh le in lungphun phun atsia avumpin sathau burh si.
\v 19 Tsin tsimi mun kheh a ming Bethel\f + \fr 28:19 \fk Bethel\ft : Hebrew awntsang si in <<Pathian inn>> tinak si.\f* ti in sa si. Tsimi mun omnak khawpi kheh Luz ti in ko ongnak si.
\v 20 Tsimi tselh phangin Jacob in, <<Pathian ka nenah om atsia, tibang hen ka hawh minah a ompi asi lekhaw, tsin sil tuh puan le eituh te ape asi lekhaw,
\v 21 tsimi manin ei pa inn ah lamtsawnno in ka hong leh asi lekhaw, BAWIPA heh ka Pathian si tu si.
\v 22 Tsin me ka phunnak lungto heh Pathian inn si akhaw, keimah na penak hem sung pin sehsawm sehkhat heh na pe rori tu sing,>> ti in tsialtsawm si.
\c 29
\s1 Jacob ah Paddan Aram Leng
\p
\v 1 Tsimi manin Jacob ah kheh khualvak pehzom per in nisuaknak lama mite ram leng si.
\v 2 Tsin apan phangin hampalak ah namkum pakhat mu si. Tsimi namkum kungah tuuhon te bok dang si. Heimansim tiphangin tsimi ti kheh a tul veng ta si. Tsimi namkum murah lungto lianpi pakhat om si.
\v 3 Tsin tuuhonkhat kheh tsimi namkum kungah khawm atsia lung lianpi kheh thawn in tuu te kheh ti pe atsia namkum murah khen lungto kheh koih leh si.
\p
\v 4 Tsin Jacob in amahni kheh, <<U le nau te, kawnai pin si utsim?>> ti si.
\p Amahni in, <<Haran pin si ung,>> ti si.
\p
\v 5 Tsimi tselh phang amah in, <<Nahor tsapa Laban ah thei utsim maw?>> ti in amahni kheh dong si.
\p Anihni in, <<Thei si ung,>> ti si.
\p
\v 6 Tsin amah in, <<Dam reng maw?>> ti in amahni kheh ti si.
\p Tsin anihni in, <<Dam reng si. Pan in, a tsanu Rachel ah tuuhon te thaw nai ah hawh tseih si,>> ti si.
\p
\v 7 Tsimi phangin amah in, <<Pan in, a khawma leita lai. Ramsa te munkhat ah khawm hun kim lai ngawl si. Tuuhon te tsawh ti pe ula lai ei tiar rih un,>> ti si.
\p
\v 8 Sipelh atsia amahni in, <<Tuuhon te a leng berh mahem puah thei ngawl si ung. Tsimi tselh phangin namkum mura lungto kheh thawn in ti tul veng si ung,>> ti si.
\s1 Jacob le Rachel Tawkdunnak
\p
\v 9 Tsimi bangin amahni a awnpi tseih lai tum in Rachel ah kheh a pa tuuhon te thaw leng per si. Heimansim tiphangin amah heh tuukhaltu si.
\v 10 Tsin Jacob in a nu mingpa Laban tsanu Rachel ah le a nu mingpa Laban tuu te a mu phangin nong atsia namkum mura lungto kheh thawn atsia a nu mingpa Laban tuu te kheh ti tul si.
\v 11 Tsin Jacob in Rachel ah kheh thut atsia au in kap si.
\v 12 Tsin Jacob in Rachel ah kheh a pa tsernu Rebekah tsapa asi lam kheh rel si. Tsimi manin amah kheh danper in a pa nenah rel si.
\s1 Laban Innkaw Sungah Jacob
\p
\v 13 Tsin Laban in a tsernu tsapa Jacob thu a thannak aza phangin, amah tawk tu in dan per atsia kuah in thut atsia a inn ah huai si. Tsimi phangin a thu hem kheh Laban nenah rel si.
\v 14 Tsin Laban in amah kheh, <<A ngaingai in nangmah heh ka ruh le ka sa si tsi,>> ti si. Tsimi tselh phangin a nenah lakhat om si.
\p
\v 15 Tsin Laban in Jacob ah kheh, <<Nangmah heh ka unaupi na si manin athawnthong in na per tu si tsim maw? Ka rel in, naper man kawzah ha ka petuh?>> ti si.
\v 16 Laban in tsanu panih nei si. A upa sawn ming heh Leah si in anauta sawn ming heh Rachel ah si.
\v 17 Leah heh a mit kai si. Sipelh atsia Rachel heh ruangrai mawi in mitmuh ah a deihnung ngai si.
\p
\v 18 Jacob in Rachel ah deihngai asi manin amah in, <<Kum sarih sung naper angkhaw na tsanu nauta Rachel ah ka pe in,>> ti si.
\p
\v 19 Tsin Laban in, <<Amah kheh midang ka pe tahin nangmah ka pe heh phasawn si. Ka nenah om in,>> ti si.
\v 20 Tsimi manin Jacob in Rachel ah atso theinak tuh in kum sarih sung naper si. Amah a itnak manin ni dawmno bek bangin thei si.
\s1 Jacob in Zi Panih Huai
\p
\v 21 Tsin Jacob in Laban nenah, <<Ka zi ka pe len, Heimansim tiphangin ka ni te kim ongla in a nenah ka lut theinak tuh in,>> ti si.
\p
\v 22 Tsin Laban in mipa tehem munkhat ah khawm atsia puai puah si.
\v 23 Zan hun a leng phangin a tsanu Leah ah kheh ko atsia Jacob nenah huai si. Tsin tsimi nu nenah khen amah kheh lut si.
\v 24 Laban in a selnu Zilpah ah kheh a tsanu Leah nenah om tu in pe si.
\v 25 Tsin zinglam a leng phangin, pan in, amah kheh Leah ah si. Tsin Laban ah kheh, <<Ka vumah thil na puahnak heh hei ha? Na na ka per heh Rachel tsatuh si ngawl si maw? Heita ka son si tsim?>> ti in ti si.
\p
\v 26 Tsin Laban in, <<Tsanu upaber masuan ah nauta sawn pasel nei tiar heh keiram dan si ngawl si.
\v 27 Puai sung nipikhat heh ngak rih la, tsin kumsarih sung ka na perleh rih la amah kheh na pe lehleu tu sing,>> ti si.
\p
\v 28 Tsimi phangin Jacob in lungkim atsia, puai hun zarhkhat kheh ngak si. Tsimi manin amah in a tsanu Rachel ah khen kheh zituh in pe mek si.
\v 29 Laban in a selnu Bilhah ah kheh Rachel nenah om tu in pe si.
\v 30 Tsin Jacob in Rachel nenah lut atsia Leah tah in Rachel ah kheh it sawn si. Tsin Laban nenah kum sarih naper belh leh si.
\s1 Jacob Tsa te
\p
\v 31 BAWIPA in Leah ah kheh a itnak asi ngawl lam a mu phangin a sul hongsak si. Sinapikhaw Rachel ah heh a tsing si.
\v 32 Tsin Leah in naupai atsia tsapa nei in Reuben\f + \fr 29:32 \fk Reuben\ft : Hebrew awntsang si in <<mu, tsapa>> tinak si.\f* ti in mingsa si. Hetasim tilekhaw amah in, <<BAWIPA in ka harsanak mu sak ka si. Tsimi manin tuhen ka pasel in ka it tula si,>> ti si.
\v 33 Tsin nau pai lehleu in tsapa nei lehleu atsia, amah in, <<Itnak ka tso ngawl heh BAWIPA in za si. Tsimi manin me tsapa khen heh pe ka si,>> ti si. Tsin amah kheh Simeon\f + \fr 29:33 \fk Simeon\ft : Hebrew awntsang si in <<za si>> tinak si bel tu si.\f* ti in ko si.
\v 34 Amah in nau pai lehleu atsia tsapa pakhat tsawi lehleu in, amah in, <<Tuhen tsapa pathum ka nei ongla manin ka pasel in ka it sawndoh leh tula si,>> ti si. Tsimi manin a ming kheh Levi\f + \fr 29:34 \fk Levi\ft : Hebrew awntsang si in <<pehzom dun>> tinak si bel tu si.\f* ti in ko si.
\v 35 Tsin nau pai lehleu in tsapa hing lehleu atsia amah in, <<Tuhen BAWIPA ming thangphat tu sing,>> ti si. Tsimi manin a ming kheh Judah\f + \fr 29:35 \fk Judah\ft : Hebrew awntsang si in <<thangphat>> tinak si bel tu si.\f* ti in ko si. Tsimi tselh phangin a naunei kheh tsawl si.
\c 30
\s1 Rachel in Leah ah Iksik
\p
\v 1 Rachel in Jacob ah tsa ahingsak thei ngawl ti a mutsawm phangin, Rachel in a u kheh iksik atsia Jacob ah kheh, <<Tsa te ka pe in, asi ngawl lekhaw thi tu sing,>> ti si.
\p
\v 2 Tsimi phangin Jacob in Rachel vumah thinraw in amah kheh, <<Na sul rah tu in a kham tu Pathian ai awh si ing maw?>> ti si.
\p
\v 3 Tsimi manin amah in, <<Pa in, naiah ka omlawhnu Bilhah ah om si. A nenah lut la tsin amah in ka khuk vumah tsapa ka hingsak tu si. Tsimi lekhaw amah thaw in tsa te nei deve tu sing,>> ti si.
\v 4 Tsin amah in a omlawhnu Bilhah ah kheh a zi tuh in pe atsia a nenah Jacob ah lut si.
\v 5 Tsimi tselh phangin Bilhah in nau pai atsia Jacob ah tsapa hingsak si.
\v 6 Tsin Rachel in, <<Keima thu ah Pathian in thukhensak ka si. Amah in ka aw za atsia tsapa pe ka si,>> ti si. Tsimi manin a mingkheh Dan\f + \fr 30:6 \fk Dan\ft : Hebrew awntsang si in <<amah in thukhen si>> tinak si.\f* ti in sa si.
\v 7 Tsimi tselh phangin Rachel omlawh Bilhah in nau pai lehleu atsia Jacob tsapa panihnak hingsak lehleu si.
\v 8 Tsin Rachel in, <<Ka u thaw nase ngaiin buandun si ung. Neh khen neh miau sing,>> ti si. Tsimi manin a ming kheh Naphtali\f + \fr 30:8 \fk Naphtali\ft : Hebrew awntsang si in <<buandun>> tinak si bel tu si.\f* ti in sa si.
\p
\v 9 Leah in a tsanei atawp ongla a mutsawm phangin, a omlawh Zilpah ah kheh ko atsia Jacob nenah a zi tuh in pe si.
\v 10 Tsin Leah omlawh Zilpah in Jacob ah tsapa hing sak si.
\v 11 Tsimi phangin Leah in, <<Bawngphanak leng si,>> ti si. Tsimi manin a ming kheh Gad\f + \fr 30:11 \fk Gad\ft : Hebrew awntsang si in <<ro pha>> tinak si. Limdik ngawlin ngahnak muitsu a rel otnak si.\f* ti in sa si.
\v 12 Tsin Leah omlawh Zilpah in Jacob ah kheh tsapa panihnak hingsak lehleu si.
\v 13 Tsimi phangin Leah in, <<Nupang tein muitsu tsonu ti in keimah a ko tu manin ang sing,>> ti si. Tsimi manin amah kheh Asher\f + \fr 30:13 \fk Asher\ft : Hebrew awntsang si in <<angnak, muitsu>> tinak si bel tu si.\f* ti in ming sa si.
\p
\v 14 Sangvut khawm hun in Reuben in lo ah hawh atsia mandrake rah dawmlai tawk atsia a nu Leah tsa tuh inn ah honsak si. Tsin Rachel in Leah nenah, <<Ngeihharnak in na tsapa a mandrake\f + \fr 30:14 \fk mandrake\ft : Thingrah phunkhat si in, a nah bulah a rah thei kha tsih thaw bangve si. Nau nei thei ngawl tein nau nei theinak tuh si bangin mang awngnak si.\f* dawm ka sawm deve sawh in,>> ti si.
\p
\v 15 Sipelh atsia Leah in amah kheh, <<Ka pasel na lesak heh thil kohno si maw? Ka tsapa a mandrake kheh le otlai si tsim maw?>> ti si.
\p Tsin Rachel in, <<Tsimi manin na tsapa a mandrake manin tuzan na nenah Jacob ah zau tu si,>> ti in ti si.
\p
\v 16 Zan hun kim in Jacob ah lo pin inn ah a hong phangin Leah in amah tawk tu in suak atsia amah in, <<Ka nenah hawh kul tu si tsi. Thungai in ka tsapa a mandrake rah thaw nangmah ka zawngnak si tsi,>> ti si. Tsimi zan kheh amah thaw zau kawm si.
\p
\v 17 Tsin Pathian in Leah ngennak kheh ngai atsia nau pai in, Jacob ah kheh panganak tsapa hingsak si.
\v 18 Leah in, <<Pathian in ka lawhman pe ka si. Tsimi heh ka omlawh nu ka pasel nenah ka pe ta si,>> ti si. Tsimi manin a ming kheh Issachar\f + \fr 30:18 \fk Issachar\ft : Hebrew awntsang si in <<man, thaman>> tinak si bel tu si.\f* ti in sa si.
\v 19 Tsin Leah in nau pai lehleu in Jacob ah kheh paruknak tsapa hingsak si.
\v 20 Tsin Leah in, <<Pathian in keimah huaidunnak lehsawng pha ngai pe ka si. Tuhen ka pasel ka nenah om tula si. Heimansim tilekhaw ama tsatuh tsapa paruk hingsak ongla sing,>> ti si. Tsin amah kheh Zebulun\f + \fr 30:20 \fk Zebulun\ft : Hebrew awntsang si in <<om>> tinak si bel tu si.\f* ti in sa si.
\v 21 Tsimi tselh phangin amah in tsanu nei atsia, a ming heh Dinah\f + \fr 30:21 \fk Dinah\ft : Hebrew awntsang si in <<thukhennak>> tinak si.\f* ti in sa si.
\s1 Pathian in Rachel ah Tsapa Pe
\p
\v 22 Tsin Pathian in Rachel ah phawk atsia, a sawngennak ngaisak in a sul hongsak si.
\v 23 Amah in naupai atsia tsapa hing si. Amah in, <<Pathian in mingsenak ka tuarnak ka lesak ongla si,>> ti si.
\v 24 Tsimi manin a ming kheh Joseph\f + \fr 30:24 \fk Joseph\ft : Hebrew awntsang si in <<amah in belhsep si>> tinak si.\f* ti in sa atsia amah in, <<BAWIPA in tsapa dang ka pe belh tu si,>> ti in ti si.
\s1 Jacob le Laban thutiamnak
\p
\v 25 Tsin Rachel in Joseph ah anei phangin Jacob in Laban nenah, <<Ka omnak mun le ka ramah ka hong thei tuh in ka leh sawh in.
\v 26 Na nenah naper in ka lawhnak ka zi te le ka tsa te ka pe la ka hawh tiar in. Heimansim tiphangin nangma tsatuh ka pernak le ka puahnak te thei si tsi,>> ti in ti si.
\p
\v 27 Laban in amah kheh, <<Na maiah mitmai pha ka ngah asi lekhaw omrih sawh in. Heimansim tiphangin nangma manin BAWIPA in keimah muitsu a pe heh theitheinak te manin zirngah ongla sing,>> ti si.
\v 28 Tsin amah in, <<Na perman te ka rella na pe tu sing,>> ti si.
\p
\v 29 Tsimi manin Jacob in amah kheh, <<Kawti bangin naper atsia, kawti bangin na sumvulnak te ka nenah a om ti thei si tsi.
\v 30 Heimansim tilekhaw ka lengma na neinak te heh dawmno si in, tu hen tamngai in pung ongla si. Ka leng pin pan BAWIPA in muitsu pe na si. Tu hen lekhaw kontik in ka innkaw tsa per deve tu sing im?>> ti in ti si.
\p
\v 31 Tsimi manin amah in, <<Heiha ka pe tuh?>> ti si.
\p Tsin Jacob in, <<Heimah ka pe mah nen. Thil pakhatno keima tsatuh na puahsak asi lekhaw, na sumvulh te kheh kelen in na tsawmsak rih tu sing.
\v 32 Tu ni na sumvulh te lakah hawh angkhaw, tuu lakpin atsan hem, tuuno lakpin a hang hem, kel lakpin atsan tehem kheh mundang ah koih angkhaw ka lawhman si sen.
\v 33 Tsimi bangin a leng tuh lai hun ah ka lawhman thu na maiah a leng phangin ka diktsangnak in thurel leh lai sen. Kel lak pin atsan ngawl hem le a hang ngawl tuuno hem kheh ka nenah a om asi lekhaw ka runak si tu si,>> ti in ti si.
\p
\v 34 Laban in, <<Ngai in, na awnnak bangin si tasen,>> ti in ti si.
\v 35 Tsimi manin amah in tsimi ni in kel apa lakpin atsan hem, kel anu lakpin atsan te le a ngo apeh hem, tuuno lak pin ahang thah hem te kheh a tsapa te kutah pe si.
\s1 Jacob Sumzuatnak te Zai
\p
\v 36 Tsin amah le Jacob ommin laklawh nithum hawh khawla min ah koih atsia adang tehem kheh Jacob in khalsak si.
\p
\v 37 Tsin Jacob in ama tsatuh in poplar thing, almond thing le plane thing te kheh le atsia a sunga a ngo a lang tuh in a hawng kok in thingkang te kheh a sunga ango lang tiar si.
\v 38 Tsimi a hawng a koknak thingkang te kheh sumvulh tein ti in tu in a hawh phangin, sumvulh tein a rai theinak tuh in, sumvulh tein tuh in a khuarnak tikhuar te mai hemah koih berh si.
\v 39 Tsimi thingkang maiah no apai phangin, sumvulh tein atsan lian, atsan koh, atsan kau te hing si.
\v 40 Tsin Jacob in tuuno te kheh a dangno in khen atsia, sumvulh te kheh Laban sumvulh laka atsan nei le ahang thah te lamah hoi tiar berh si. Sinapikhaw ama bulneinak sumvulh te kheh amahni ruak koih in Laban sumvulh hon te lakah rawi ngawl si.
\p
\v 41 Tsimi phangin tibang hen thil tsang si. Sumvulh koldoh tein angah dun natsang thingkang lakah angah dun theinak tuh in Jacob khuarnak tikhuar ah sumvulh te mitmuh tuh in thingkang te kheh koih veng si.
\v 42 Sipelh atsia sumvulh thanem doh te maiah thingkang te kheh koih ngawl si. Tsimi bangin athanem doh te kheh Laban in tso atsia a thakol doh te Jacob in tso si.
\v 43 Tsimi bangin Jacob ah kheh nasengai in khang so atsia, sumvulhhon tampi, selnu selpa tampi, kalauk te le laak te tampi nei si.
\c 31
\s1 Jacob ah Inn ah Hong
\p
\v 1 Tsimi hunin, <<Jacob in ei pa neinak tehem lesak berh si. Ei pa neinak hausanak hem amah in tso berh si,>> ti in Laban tsapa te awnnak kheh Jacob in za si.
\v 2 Tsin Jacob in Laban mitmai kheh mu in, pan in, thungai in tuma bangin a vumah a mitmai pha leh ngawlla si.
\p
\v 3 Tsin BAWIPA in Jacob nenah, <<Na pa ram ah le na innsang te nenah hong leh len. Na nenah na ompi tu sing,>> ti in ti si.
\p
\v 4 Tsimi manin Jacob in mi leh atsia, Rachel le Leah te kheh ama sumvulh te leidanak lo ah hawh tu in ko si.
\v 5 Tsin amahni kheh, <<Nang pa mitmai mu sing. Ni dang bangin ka vumah pha leh ngawlla si. Sinapikhaw ka pa Pathian in ka ompi reng si.
\v 6 Ka thazang neih hem in nang pa na ka per kheh thei si utsi.
\v 7 Tsimi thahlam in nang pa in keimah thuson atsia ka lawhman veisawm rori lamdang tiar si. Sinapikhaw Pathian in amah manin keimah harsa siang ngawl ka si.
\v 8 <A tsan tsik hem na lawhman si sen,> a tiphangin sumvulhhon tehem atsan tsik in suak veng si. <A tsan koh hem na lawhman si sen,> ati asi khen sumvulhhon tehem atsan koh in suak berh lehleu si.
\v 9 Tsimi bangin Pathian in na pa sumvulh hem lesak atsia keimah pe ka si.
\p
\v 10 <<Tsin tihen thil tsang si. Sumvulh te a rai hun in ka mit in ka diik phangin ka mangah tihen mu sing, pan in, sumvulh te angah keltsang te heh atsan tsik, atsan koh te le ahang thah te si.
\v 11 Tsin Pathian vanvummi in ka mang ah tihen ka awnpi si, <Jacob,> ka ti si.
\p <<Tsin keimah in, <Nai ah om sing,> ti sing.
\p
\v 12 <<Tsin amah in, <Na mit in diik la pan in, sumvulh te a ngahtu keltsang tehem heh atsan tsik, atsan koh le ahang thah ruak si. Tsimi heh Laban in na vumah apuahnak tehem ka mu ta si.
\v 13 Keimah heh ka vumah na tsialtsawmnak mun, sathau burh in lung na phunnak mun Bethel Pathian sing. Tuhen thola nai munpin hen suak in, na innkawpi te omnak ramah hong leh ten,> ti si,>> ti in ti si.
\p
\v 14 Tsimi phangin Rachel le Leah in amah kheh, <<Kei pa innah kei tsotuh le kei ro heipoh khen omlai maw?
\v 15 Keimahni heh midang bangin a ruat si ngawl hnam? Heimansim tilekhaw keimahni kheh zuar ongla in, keimahni man hem kheh mang veng ongla si.
\v 16 Heimansim tilekhaw Pathian in kei pa nenpin a lenak me hausanak tehem heh keimahni tuh le kei tsa te tuh rori si. Tsimi manin tuhen, Pathian in nangmah a relnak hem puah in,>> ti in o si.
\p
\v 17 Tsin Jacob ah kheh tho atsia atsa te le a zi te kheh kalauk vumah to tiar si.
\v 18 Tsimi tselh phangin Canaan rama a pa Isaac nenah hong leh tu in a sumvulh hem le thilri angahnak hemmuah, tsin Paddan Aram pin angahnak sumvulh hem kheh phur veng si.
\v 19 Tsin Laban in a tuumul vol tu in a hawh lai in, Rachel in a pa inna innsang milim te kheh rusak si.
\v 20 Tsin Jacob in Syria mi Laban theih ngawlin, athupno in dan tum si.
\v 21 Tsimi bangin aneinak hemmuah thaw dan si. Tho atsia runti hek in Gilead mual lamah dan si.
\s1 Laban in Jacob ah Hil
\p
\v 22 Nithum a rei zawh in Jacob ah adan kheh Laban ah rel si.
\v 23 Tsin a unaupi te ko atsia nisarih hawh tuh khawlanak tian hil in Gilead mual ah man si.
\v 24 Sinapikhaw Syria mi Laban nenah azan mang ah Pathian lang atsia, amah kheh, <<A pha asi khen ase asi khen Jacob nenah awn tuh ngawlin ralring in,>> ti si.
\p
\v 25 Tsin Laban in Jacob ah man si. Tsimi hunin Jacob in mual vumah buuk sa in Laban in khen a unaupi te thaw Gilead mual ah buuk sa deve si.
\p
\v 26 Tsin Laban in Jacob nenah, <<Heiha na puahnak heh? Ka theih ngawl lan in ka tsanu te kheh ru atsia, ral pomnak te bangin vangsang thaw na danpi men?
\v 27 Hei manin athupno in dan atsia keimah rel ngawlin ka nenpin na ru men? Angnak thaw lasa in darkop le phaidar thaw na la tu pelh sing.
\v 28 Ka tsanu te le ka tu te vailanak hun ka pe ngawl si tsi. Mitaw bang menin thil puah si tsi.
\v 29 Nangmah siatsuah theinak thazang nei sing. Sipelh atsia na pa Pathian in tsingzan in, <A pha asi khen ase asi khen Jacob nenah na awn tuh ngawlin ralring in,> ti in rel ka si.
\v 30 Tuhen na pa inn na ngai leita manin hawh miau ongla si tsi. Sipelh atsia hei manin ka pathian te ru si tsim?>> ti si.
\p
\v 31 Tsimi phangin Jacob in Laban nenah, <<Hei mansim tilekhaw, <Na tsanu te ka nenpin na long leh kha tu,> ti ka thinphu ta si.
\v 32 Na pathian te na tawk lekhaw tutu si khen hawi mah nen. Ka unau te maiah na thil ka lenak na tawk lekhaw leleh in,>> ti si. Heimansim tiphangin me thil te kheh Rachel in a rulam Jacob in thei ngawl si.
\p
\v 33 Tsin Laban ah kheh Jacob buuk sungah, Leah buuk sungah le selnu panih te buuk sungah hawh si. Sipelh atsia heimah tawk ngawl si. Tsimi tselh phangin Leah buuk sungpin suak atsia Rachel buuk sungah lut si.
\v 34 Rachel in innsang milim te kheh le atsia kalauk zaangphah nuaiah koih in a vumpin tonen si. Tsin buuk sung hem kheh zei pelhin tawk ngawl si.
\v 35 Tsin Rachel in a pa nenah, <<Ka bawipa, nupang dan ka nei manin na maiah ka ding thei ngawlnak heh, heh sawh mah nen,>> ti in ti si. Tsin Laban in buuk sung hem zei pelh in innsang milim te kheh mu ngawl si.
\p
\v 36 Jacob ah kheh athinraw in Laban ah kheh hau si. Jacob in Laban nenah, <<Hei dan ka heknak om sim? Hei sualnak ka puah manin ha ti turtur in keimah na zei?
\v 37 Ka thil tehem zeisek ongla si tsi, na thil hei poh khen tawk tsim maw? Kei panih laklawh ah thukhen tu in na unau te le ka unau te maiah koih tsuk in.
\v 38 Kumkul sung rori na nenah om sing. Na tuupi te le na kelpi te kheh anau se awng ngawlin na tuuhon laka tuutsang te ei awng ngawl sing.
\v 39 Ramsa tein a botnak te kheh na nenah hon ngawlin keimah in rul veng sing. Sun in asi khen, zan in asi khen ruko tein a ru phangin keimah ka rul tiar veng si tsi.
\v 40 Tibang hen om veng sing. Sun in, ni in keimah hai veng atsia zan in vur tsop tuar veng in zan in eih mu thei awng ngawl sing.
\v 41 Tsimi bangin kumkul sung na inn ah om in, na tsanu te panih manin kum leili sung na na per atsia, na tuuhon te kumruk sung khal sing. Ka thaman veisawm lamdang tiar ka si tsi.
\v 42 Ei pa Pathian, Abraham Pathian le Isaac in a kihzahnak Pathian in keimah a ompi ngawl asin ka kutrothong in hong tiar himhim tu ka si tsi. Pathian in ka rimnak le ka napernak te a mu manin tsingzan hau na si,>> ti in o si.
\s1 Laban le Jacob Thukam
\p
\v 43 Tsin Laban in Jacob nenah, <<Me tsanu te heh ka tsanu te si in, me naupang te heh ka naupang te si atsia me tuuhon te heh ka tuuhon te si. Na munak hemmuah heh keima si. Sipelh atsia me ka tsanu te vumah le amahni hingnak atsa te vumah heiha ka puahtheinak a om?
\v 44 Tsimi manin tuhen naiah hawh la nangmah le keimah thukamnak puah kawm a sing. Tsimi kheh nangmah le keima laklawh ah theihdiknak si tasen,>> ti in o si.
\p
\v 45 Tsimi phangin Jacob in lungto le atsia theihdiknak lungphun phun si.
\v 46 Tsin Jacob in a unaupi te nenah, <<Lungto khawmdang un,>> ti si. Tsin anihni in lungto kheh le dang atsia lungkhawm puah dang in tsimi lungkhawm vumah lai ei dang si.
\v 47 Tsimi lungkhawm kheh Laban in Jegar Sahadutha\f + \fr 31:47 \fk Jegar Sahadutha\ft : Aramik awntsang si in <<tetti bu, tetti khawm khat>> tinak si.\f* ti in ming sa si. Sipelh atsia Jacob in Galeed\f + \fr 31:47 \fk Galeed\ft : Hebrew awntsang si in <<tetti bu, tetti khawm>> tinak si.\f* ti in sa si.
\p
\v 48 Laban in, <<Me lungkhawm heh tu ni nangmah le keima laklawh ah tetti si,>> ti si. Tsimi manin tsimi kheh Galeed ti in mingsa atsia,
\v 49 Mizpah\f + \fr 31:49 \fk Mizpah\ft : A sul le lam heh <<hungnak dawndel>> tinak si.\f* ti in khen sa mek si. Heimansim tiphangin amah in, <<A dangdang ah kei om phangin BAWIPA in kei kelen tasen.
\v 50 Ka tsanu te na rim tiar phang si khen, ka tsanu te siar ngawl zidang na huai asi lekhaw, tumah in kei nenah om in mu ngawl pelh napikhaw, Pathian heh nangmah le keima laklawh ah tetti si,>> ti si.
\p
\v 51 Tsin Laban in Jacob nenah, <<Me lungkhawm heh le me lungphun heh nangmah le keima laklawh ah ka koihnak si.
\v 52 Me lungkhawm heh tetti si in me lungphun khen heh tetti si. Tuahmawh tu in me lungkhawm pin nangma lamah leek tu ngawl sing, nangmah khen me lungkhawm le lungphun pin keima lamah leek mah nen.
\v 53 Abraham Pathian, Nahor Pathian le na pupa te Pathian heh kei laklawh ah thukhentu si tu si,>> ti in ti si. Tsin Jacob in a pa Isaac kihzahnak Pathian ming in tsialtsawm si.
\p
\v 54 Tsimi tselh phangin Jacob in mual vumah bawlnak pe atsia a unaupi te kheh lai eidang tu in ko si. Tsimi mual vumah lai eidang in zanvar om dang si.
\v 55 Tsin Laban ah kheh zing khawmano in tho atsia a tsanu te le a tu te kheh thut in muitsu pe si. Tsin Laban ah kheh suak in a omnak munah hong si.
\c 32
\s1 Jacob in Esau ah Kih
\p
\v 1 Jacob in a lampi ah a hawh tseih lai in, Pathian vanvummi tein amah kheh tawk si.
\v 2 Jacob in amahni kheh a mu phangin, <<Me mun heh Pathian tsawl min si,>> ti si. Tsin tsimi mun kheh Mahanaim\f + \fr 32:2 \fk Mahanaim\ft : Hebrew awntsang si in <<tsawlnak mun panih>> tinak si.\f* ti in mingsa si.
\p
\v 3 Tsin Jacob in Edom ram, Seir tinak munah a om a u Esau nenah a nalang te kheh amasuan ah leh ham si.
\v 4 Tsin amahni kheh, <<Ka bawipa Esau nenah tihen rel ta un, <Na selpa Jacob in ti hen ti si, <<Laban nenah mikhual in om sing. Tsimi munah tu ni tian om reng sing.
\v 5 Keimah in kawlpawtsang te, laak te, tuuhon te le selnu selpa te nei sing. Na maiah mitmai pha ka ngah thei tuh in tihen ka bawipa nenah thu tsah sing,>> ti si,> ti in rel ta un,>> ti in thu pe si.
\p
\v 6 Tsin nalang te kheh Jacob nenah leng leh atsia, <<Na u Esau nenah leng si ung. Amah khen nangmah tawk tu in hawh in, amah heh patsang zali te thaw si,>> ti in rel si.
\p
\v 7 Tsimi phangin Jacob in kih leita in thintsawl ngai si. Tsin a nenah a om minung te, tuuhon te, kawlpaw te le kalauk te kheh honnih in khen si.
\v 8 Tsin amah in, <<Esau in honkhatta sawn te nenah leng in a tawng asi khen a tanglai honkhatta te luat thei tu si,>> ti si.
\p
\v 9 Tsin Jacob in, <<Maw ei pa Abraham Pathian le ei pa Isaac Pathian, <Na ram le na innkawpi te nenah hong lehla, na lawhding tiar tu sing,> a ti tu BAWIPA,
\v 10 na sel nenah na lang tiarnak ngeihharnak hem le thutak hem lakpin a kohber khen tso tak ngawl sing. Heimansim tilekhaw me Jordan run heh ka thingkhawh thaw ten awngin, tuhen honnih in khen si ung.
\v 11 Ka u Esau kut sungpin ka luat tiar sawh in ti na ngen sing. Heimansim tilekhaw amah heh hawh atsia keimah le naupang te le a nu a tawng tu kheh lau sing.
\v 12 Hetasim tiphangin, nangmah in, <Na lawhding tiar himhim tu sing, na tsanawn te kheh tipi thuanthum pilzah in siar tselhnung ngawlin puah tu sing,> ka ti si tsi,>> ti in ti si.
\p
\v 13 Tsimi zan in tsimi munah khen zantsam in, a kut sungah a neinak te kheh a u Esau tsa lehsawng tuh in khendang si.
\v 14 Tsimi te heh kelpi zanih le keltsang kul, tuupi zanih le tuutsang kul,
\v 15 khul surnak laitum kalauk sawmthum le ano te thaw, kawlpawpi sawmli le kawlpawtsang sawmkhat, laaknu kul le laakpa sawmkhat te heh si.
\v 16 Tsimi sumhon te kheh amahni phun ten khawm in a sel te kutah pe atsia, a sel te nenah, <<Ka maiah hawhham ta ula, honkhat le honkhat khawla dun thah in hawh ta un,>> ti si.
\v 17 Tsin a masaberpa nenah, <<Ka u Esau in nangmah tawk atsia, <Tu minung si tsim? Kawnai ah hawh tu si tsim? Na maia te heh tua ha?> ti in a dong asi lekhaw,
\v 18 nangmah in, <Me te heh na selpa Jacob a si. Ka bawipa Esau ah petuh lehsawng te si. Pan in, amah heh ka ning ah si,> ti in rel lai in,>> ti in thu pe si.
\v 19 Tsin a panihnak, a pathumnak le amahni sumhon phun ten khortu tehem nenah, <<Esau ah nang tawk phangin tsimi bangin ti ten ta un.
\v 20 Tsin amah in, <Pan in, na selpa Jacob ah heh kei ning ah si,> ti mek un,>> ti in thupe si. Heimansim tiphangin, Jacob in, <<Ka masuan ah a hawh ham lehsawng te manin a thin dam atsia, tsimi tselh phangin a mitmaipha tawk angkhaw ka sang bel tu si,>> ti in ti si.
\v 21 Tsimi bangin a lehsawng te kheh ama masuan ah hawhtiar ham si. Sinapikhaw amah rori heh tsimi zan in tsawlnak munah tsam si.
\s1 Pathian thaw Buandun
\p
\v 22 Tsin tsimi zan in tho atsia a zi te panih le a omlawh nupang panih le a tsapa leikhat te kheh huai in Jabbok var kheh a dal minpin ten si.
\v 23 Amahni kheh huai atsia var hatlam ah kuat in, a neinak tehem khen var hatlam ah kuat berh si.
\v 24 Tsin Jacob ah kheh amah ruak tang tum in mipa pakhat in khawvar mahem buan si.
\v 25 Tsimi pa in a neh zo ngawl kheh a mutsawm phangin, a khelruh kheh merhsak atsia, Jacob khelruh kheh amah a buan tseih laitum in pirh si.
\v 26 Tsin tsimi pa in, <<Ka leh in. Heimansim tiphangin khawvar tula si,>> ti si.
\p Sinapikhaw amah in, <<Keimah muitsu na pe mahem na leh tu ngawl sing,>> ti in ti si.
\p
\v 27 Tsin tsimi pa in, <<Na ming tu sim?>> ti si.
\p Tsin amah in, <<Jacob ah sing,>> ti si.
\p
\v 28 Tsin amah in, <<Na ming heh Jacob ti in konak si leh tu ngawl la in Israel ti in konak si tu si tsi. Heimansim tilekhaw nangmah in Pathian le minung te thaw buandun in neh si tsi,>> ti in ti si.
\p
\v 29 Tsin Jacob in, <<Ngeihharnak in na ming ka rel sawh in,>> ti in dong si.
\p Tsin amah in, <<Heita ka ming ka dong si tsim?>> ti atsia, amah kheh tsimi munah khen muitsu pe si.
\p
\v 30 Tsin Jacob in, <<Maitsangtsan in Pathian mu sing. Sinapikhaw ka nunnak ka hawisak si,>> ti atsia, tsimi mun kheh Peniel\f + \fr 32:30 \fk Peniel\ft : Hebrew awntsang si in <<Pathian mai>> tinak si in Jordan pin ni suaknak lam mun si.\f* ti in sa si.
\v 31 Peniel pin a thawn phangin nidang atsia, amah kheh a khelruh a pirh manin a kawngbai si.
\v 32 Tsimi manin Israel tsanawn tein khelruh pehdunnaka tharipi kheh tu ni tian ei ngawl si. Heimansim tiphangin Jacob khelruh pehdunnaka tharipi kheh a merhsak ta si.
\c 33
\s1 Jacob ah le Esau Tawkdun
\p
\v 1 Tsin Jacob in khawher atsia, pan in, Esau ah kheh a minung zali thaw a leng kheh mu si. Tsimi phangin atsa te kheh Leah, Rachel le, selnu panih te nenah khen si.
\v 2 Selnu te le atsa te kheh a masaber in hawh tu atsia, Leah le a tsa tein a ning pin lun tu in, dawltaber in Rachel ah le Joseph tein a lun tuh in koih si.
\v 3 Tsin Jacob ah amah rori in amahni kheh lekper atsia a u kung aleng tian a lu lei tong in vei sarih kun si.
\p
\v 4 Sipelh atsia Esau in amah tawk tu in dan atsia a kangah huam in a ngawng pin kuah in thut si. Tsin amahni kheh kapkawm si.
\v 5 Tsin Esau in khawher atsia nupang te le naupang te a mu phangin, <<Me nangmah thaw a om te heh tu te sim?>> ti in dong si.
\p Tsimi phangin, <<Pathian in na selpa angeihhar manin a penak naupang te si,>> ti in o si.
\v 6 Tsin sel nu te kheh amahni tsa te thaw amah kheh nong atsia kun suk si.
\v 7 Tsin Leah ah khen atsa te thaw nong atsia kun suk deve si. Tsimi tselh phangin Joseph ah le Rachel tein amah kheh nong atsia amaiah kun dang si.
\p
\v 8 Tsin Esau in, <<Me sum hon rual, ka munak tehem heh hei tuh sim?>> ti in dong si.
\p Tsin amah in, <<Me te heh ka bawipa maiah mitmai pha ka ngahnak tuh si,>> ti si.
\p
\v 9 Sinapikhaw Esau in, <<Ka nau, keimah in a kim in nei sing. Na neinak te kheh nang man nei reng in,>> ti in ti si.
\p
\v 10 Tsin Jacob in, <<Si ngawl si. Tuhen na mitmai pha ka tso asi lekhaw ngeihharnak in ka penak lehsawng heh ka sangsawh in. Ka vumah na angnak mitmai ka mu heh Pathian mitmai ka mu thaw bangve si.
\v 11 Ka muitsu nangma tuh ka kengnak te heh sangsawh in. Heimansim tiphangin Pathian in keimah mitmai pha a pe manin a kim in nei sing,>> ti in ti si. Tsimi bangin a kun manin Esau in tsimi kheh le si.
\p
\v 12 Tsin Esau in, <<Khualvak pan leh a la singkhaw hawh a sing. Na maipin hawh tu sing,>> ti si.
\p
\v 13 Sinapikhaw Jacob in amah kheh, <<Naupang te heh a thanemno ruai si in, ka nena tuu hon te le kawlpaw hon te heh khul in lai ruai kei si heh ka bawipa in thei si tsi. Amahni kheh nikhat lun nawtdoh in hawhpi asi lekhaw tuuhon te thi berh tu si.
\v 14 Ngeihharnak thaw ka bawipa heh a selpa masuan ah hawhham sawh sen. Seir ah ka bawipa nen ka leng tian, ka maiah a hawh ka sumvulh te hawh theinak zah le naupang te hawh zonak zah nuamdano in huai tu sing,>> ti si.
\p
\v 15 Tsin Esau in, <<Ka nenah a om minung dawm poh khen na nenah na zam sawh tu sing,>> ti si.
\p Sipelh atsia Jacob in, <<Hei kulnak om tu ha? Ka bawipa maiah mitmai phasawn tso sawh ang,>> ti si.
\v 16 Tsimi manin Esau ah heh tsimi ni pah in Seir lam zuan in hongleh si.
\v 17 Tsin Jacob in Sukkoth\f + \fr 33:17 \fk Sukkoth\ft : Hebrew awntsang si in <<tsillem tsatuh puahnak buuk>> tinak si.\f* ah lengin ama tsa tuh inn sa atsia a sumvulh te tsatuh in buuk te khen zar si. Tsimi manin tsimi mun kheh Sukkoth ti in konak si.
\s1 Canaan ah Hawh
\p
\v 18 Tsin Jacob ah kheh Paddan Aram pin a hawh phangin, Canaan ram Shechem khaw ah lamtsawnno in leng si. Tsin tsimi khawpi maiah a tsawlnak tuh buuk zar si.
\v 19 Tsin a buuk zarnak mun leiram kheh Shechem-a pa, Hamor tsa te kutpin tangka zakhat in a leinak si.
\v 20 Tsimi munah benak dawndel dawh atsia tsimi kheh El Elohe Israel\f + \fr 33:20 \fk El Elohe Israel\ft : Hebrew awntsang si in <<Pathian, Israel te Pathian, asi ngawl lekhaw, Pathian heh Israel te Pathian si>> tinak si.\f* ti in ko si.
\c 34
\s1 Shekhem in Dinah ah Huai Ot
\p
\v 1 Tsin Leah in Jacob ah a hingsaknak a tsanu Dinah ah kheh tsimi rama khangngai te pan tu in hawh si.
\v 2 Shechem tinak Hiv mi Hamor tsapa, tsimi ram uktu bawi in amah kheh a mu phangin kailok atsia zaupi in mingse tiar si.
\v 3 Jacob tsanu Dinah in Shechem thinlung kheh nase ngaiin le ngah atsia, amah kheh deih in awnka lum ngaiin awnpi si.
\v 4 Tsin Shechem in a pa Hamor nenah, <<Me khangngai kheh ka zituh in ka huai in,>> ti in rel si.
\p
\v 5 Tsin Jacob in a tsanu Dinah ah Shechem in a siatsuah ongla ti za si. A tsapa te heh a sumkhal in hampalak ah a hawhveng manin amahni a leng tian dapden in om si.
\v 6 Tsimi phangin Shechem pa Hamor ah kheh Jacob nenah awnpi tu in hawh si.
\v 7 Tsin Jacob tsapa tein tsimi thu a za phangin hampalak pin hong si. Tsin tsimi mipa te kheh athinna in thinraw ngai dang si. Heimansim tiphangin Shechem in Jacob tsanu sualpi atsia Israel mi lakah thil puahtuh ngawl zahtsak mualpho thil a puahta si.
\v 8 Sinapikhaw Hamor in amahni kheh, <<Ka tsapa Shechem thinlung in na tsanu kheh a deih leita manin, ngeihharnak in a zi tuh in kei pe sawh un.
\v 9 Tsin keimahni thaw huaidunnak puah a singkhaw, nang tsanu te kei pe ula, kei tsanu te khen huai deve un.
\v 10 Tsimi phangin keimahni thaw om dang in, kei ram heh nangmahni tsa kong hongnak si tu si. Kei ramah om ula sumpei in nang ngahnak hem kheh nei ta un,>> ti si.
\p
\v 11 Tsin Shechem in Dinah pa le a mingpa te nenah, <<Nang mitmai pha ka ngah tiar sawh ula nang ngennak hem nang pe tu sing.
\v 12 Man le lehsawng nang deihzah in ka ngen un. Nang ngennak zahzah nang pe tu sing. Sinapikhaw nang khangngainu heh ka zi tuh in ka pe deve un,>> ti in ti si.
\p
\v 13 Tsin Jacob tsapa tein Shechem ah le a pa Hamor nenah Shechem in amahni tsernu a siatsuah manin thusonnak thaw ti hen o si.
\v 14 Amahni in, <<Tsimi bangin vunrel ten ngawlnak pa nenah kei tsanu pe thei ngawl si ung. Heimansim tilekhaw, keimahni tsa tuh mingsenak si tu si.
\v 15 Sinapikhaw nangmahni lakah mipa hem in vunrel ten atsia keimahni bang nang si deve asi lekhaw, tsimi bek phangin na lungkimpi tu si ung.
\v 16 Tsimi phangin kei tsanu te nang pe a ungkhaw nang tsanu te huai deve tu si ung. Nang nenah om a ungkhaw, tsin miphun pakhat in tsang tu si sing.
\v 17 Sipelh atsia keimahni thu ngai ngawlin vunrel nang ten ngawl asi lekhaw kei tsanu leleh a ungkhaw nang zam tu si ung,>> ti in amahni kheh ti si.
\p
\v 18 Tsimi a awnnak khen Hamor ah le a tsapa Shechem ah kheh angtiar si.
\v 19 Dangvalpa in Jacob tsanu a deih manin tsimi bangin puah tu kheh aitsan ngawl si. Amah heh a pa innkawpi tehem sung pin upat tak a si manin si.
\p
\v 20 Tsin Hamor ah le a tsapa Shechem ah kheh amahni khawpi lutnak dawngkham ah hawh atsia, khaw sunga mipa te nenah,
\v 21 <<Me minung te heh keimahni thaw remnak puah si la ung. Tsimi manin kei ram sungah om sehla sumpei tasen. Pan un, amahni tsa tuh ram a khawthu in om si. Amahni tsanu te kheh zi tuh in huai a singkhaw, kei tsanu te khen pe deve a sing.
\v 22 Amahni heh vunrel tennak a si bangin, keimahni laka mipa hem vunrel kei ten lekhaw bek in amahni heh kei nenah om akhaw miphun pakhat in tsang thei tu si sing.
\v 23 Tsimi phangin amahni sumvulh tehem, a neinak thil tehem le amahni ramsa tehem keimahni in tsang tu ngawl si maw? Amahni kei lungkimpi phang bek in kei nenah amahni om tu si,>> ti in ti si.
\v 24 Tsin ama khawpi dawngkham pulamah a hawh tehem in Hamor ah le a tsapa Shechem thu kheh lungkimpi atsia, khawpi dawngkham pulamah a hawh mipa hem in vunrel ten dang veng si.
\s1 Shekhem Mipa hem Rek
\p
\v 25 A nithumnak ni in tibang hen thil tsang si. Meima vei in a om lai tak in Jacob tsapa panih, Dinah mingpa te a si Simeon ah le Levi tein vangsang le atsia a ralring ngawl laitak in khawpi sungah lut atsia mipa hem rek tei si.
\v 26 Tsin Hamor ah le a tsapa Shechem ah kheh vangsang thaw rek atsia Shechem inn pin Dinah ah kheh huai leh in suak si.
\v 27 Amahni tsernu kheh a siatsuah sak manin Jacob tsapa te kheh a rekberh nak khaw ah khen hawh atsia a khawpi kheh siatsuah in long si.
\v 28 A tuu te, a kawlpaw te, a laak te le khawpi sungah a om te le a ram sungah a om tehem,
\v 29 a thil tehem lesak si. Naupang te le a zi tehem kheh lenberh in inn sungah a om hem longsak berh si.
\p
\v 30 Tsimi phangin Jacob in Simeon ah le Levi nenah, <<Ram sungah a om Canaan mi te le Periz mi te lakah ningtsirnung thil nang puahnak manin ka buai tiar si utsi. Mi dawmno kei si manin keimah tawng tu in amahni kheh khawmdang akhaw rek tu ka si. Keimah le ka innsang hem siatsuahnak si tu sing,>> ti in ti si.
\p
\v 31 Sinapikhaw Jacob tsa tein, <<Kei tsernu heh amahni in dopzuar bangin azing tuh si maw?>> ti in ti si.
\c 35
\s1 Bethel ah Hawh Leh
\p
\v 1 Tsin Pathian in Jacob nenah, <<Tho la, Bethel ah hawh in tsimi munah om ten. Na u Esau maipin na dan lai in na nenah a lang Pathian tsatuh tsimi munah benak dawndel dawh ten,>> ti in ti si.
\p
\v 2 Tsin Jacob in a innkawpi te le a innah a om tehem nenah, <<Nang nenah a om ramdang pathian hem kheh vawr ula, thiangrim tiartsawm in nang van te thek un.
\v 3 Tsin tho a singkhaw Bethel ah hawh so a sing. Tsin tsimi munah ka vansang lai in ka aw za atsia ka hawhnak hemah keimah a ompitu Pathian tsa tuh dawndel dawh tu sing,>> ti si.
\v 4 Tsimi manin amahni kutah a om ramdang pathian tehem le a beng ah a betnak bengbet tehem kheh Jacob ah pe atsia Jacob in tsimi te kheh Shechem khaw kunga sasaw thing nuaiah phum si.
\p
\v 5 Tsin anihni in khualvak apehzom phangin a kawnvela khaw tein Pathian a kihzah manin tumah in Jacob tsa te kheh hil ngam ngawl si.
\v 6 Tsin Jacob ah le a nenah a om tehem kheh Canaan rama Bethel tinak Luz ah leng si.
\v 7 Tsimi munah benak dawndel dawh atsia tsimi mun kheh El Bethel\f + \fr 35:7 \fk El Bethel\ft : Hebrew awntsang si in <<Pathian inna Pathian>> tinak si.\f* ti in sa si. Hei mansim tilekhaw, a u maipin a dan lai in tsimi munah Pathian a nenah a lang ta si.
\p
\v 8 Rebekah ah atuamlawmtu Deborah ah thi in amah kheh Bethel munah a om sasaw thing nuaiah vi si. Tsimi manin me mun kheh Allon Bacuth\f + \fr 35:8 \fk Allon Bacuth\ft : Hebrew awntsang si in <<kapnak sasaw thingkuang>> tinak si.\f* ti in sa si.
\p
\v 9 Jacob ah kheh Paddan Aram pin a leng phangin Jacob nenah Pathian lang lehleu atsia amah kheh muitsu pe si.
\v 10 Tsin Pathian in a nenah, <<Na ming heh Jacob si tsi. Na ming heh Jacob ti in konak si leh tu ngawlla in Israel ti in konak si tu si tsi,>> ti si. Tsimi manin a ming kheh Israel ti in ko si.
\v 11 Pathian in amah kheh, <<Keimah heh Thawmlian Pathian sing. Pungin zai ten. Na sungpin miphun pakhat bek zo ngawl miphun tampi suak tu si. Tsin nangma sungpin kumpibawi tampi khen suak tu si.
\v 12 Abraham le Isaac nenah ka penak ram kheh nangmah le na tsanawn te nenah pe sing,>> ti si.
\v 13 Tsin Pathian kheh Jacob ah a awnpi min pin kaiso si.
\p
\v 14 Tsimi bangin Pathian in a awnpinak munah Jacob in theihdiknak lungphun, lungkhuam pakhat phun si. Tsimi vumah intuh bawlnak te le sathau te kheh burh si.
\v 15 Jacob in tsimi mun, Pathian awnpinak mun kheh Bethel ti in mingsa si.
\s1 Rachel Thihnak
\p
\v 16 Tsimi tselh phangin Bethel pin thawn lehleu si. Tsin Ephrath a leng dawn phangin Rachel ah kheh a nau kei in nase ngai in tuar si.
\v 17 Tsin anaukei harsa lai tak in nau domtu nu in amah kheh, <<Thinphu mah nen. Me tsapa heh nei himhim tu si tsi,>> ti in ti si.
\v 18 Tsin a thi madoh in a tsapa kheh Benoni\f + \fr 35:18 \fk Benoni\ft : Hebrew awntsang si in <<ka lungsenak a tsapa>> tinak si.\f* ti in sa si. Sinapikhaw a pa in Benjamin\f + \fr 35:18 \fk Benjamin\ft : Hebrew awntsang si in <<ka taklam kut a tsapa>> tinak si.\f* ti in ko si.
\p
\v 19 Tsimi phangin Rachel ah kheh thi atsia Bethlehem tinak Ephrath hawhnak zin ah vi si.
\v 20 Tsin Jacob in a than vumah lungphun phun si. Tsimi lungphun kheh tu ni tian Rachel than lungphun ti in ko si.
\v 21 Tsin Israel ah kheh thawn perper in Eder lung tiangnak kungah a buuk kheh zar si.
\s1 Jacob Tsapa te
\r 1Kh 2:1-2
\p
\v 22 Tsimi ram ah Israel ah a om lai in Reuben in a pa zinawn Bilhah ah kheh zaupi si. Tsimi azaupi lam kheh Israel in thei si. Tsin Israel in tsapa leinih nei si.
\p
\v 23 Leah tsa te heh Jacob tsaminlawh Reuben, Simeon, Levi, Judah, Issachar, le Zebulun te si in,
\v 24 Rachel tsapa te heh Joseph le Benjamin ah si.
\v 25 Rachel selnu Bilhah tsapa te heh Dan le Naphtali si in,
\v 26 Leah selnu Zilpah tsapa te heh Gad le Asher te heh si. Me tehem heh Jacob tsa te si in Paddan Aram ah a omlai ahingsak nak te si.
\s1 Isaac Thihnak
\p
\v 27 Tsin Jacob ah kheh a pa Isaac nen, Kiriath Arba kunga Mamre ah leng si. Kiriath Arba heh Hebron khaw si in tsimi khaw heh Abraham le Isaac te a om awngnak mun si.
\v 28 Isaac nunsung kum heh kum za le sawmriat si.
\v 29 Tsimi bangin Isaac ah heh kumter tian nung atsia a haihawh bo in thi si. Amah heh a phunpi te lak ah koihnak si in a tsapa Esau ah le Jacob ten vi si.
\c 36
\s1 Esau Tsanawn te
\r 1Kh 1:35-37
\p
\v 1 Edom tinak Esau tsanawn te heh a nuaia bang hen si.
\v 2 Esau in Canaan tsanu te kheh zi tuh in huai si. A zi Adah ah heh Hit mi Elon tsanu si atsia, a zi Oholibamah ah heh Hiv miphun Zibeon tunu, Anah tsanu si.
\v 3 Tsin a zi Basemath ah heh Ishmael tsanu si atsia, Nebaioth tsernu si.
\v 4 Tsin Esau ah kheh Adah in tsapa Eliphaz ah hingsak atsia, Basemath in Reuel ah hingsak si.
\v 5 Tsin Oholibamah in Jeush, Jaalam le Korah te kheh hingsak si. Me tehem heh Esau in Canaan ram pin a neinak a tsapa te si.
\p
\v 6 Tsin Esau in a zi te, a tsapa te, a tsannu te, a inn ah a om a innkawpi tehem, a sumvulh te le ramsa aneinak hem le Canaan ram pin a neinak a thilri tehem le atsia Jacob omnak ram pin khawlapi ah hawh si.
\v 7 Hei mansim tilekhaw, munkhat ah om kawm tu in a thilri neinak te atam leita manin le a sumvulh te manin mikhual asinak leiram in atsawm tselh leh ngawlla ta si.
\v 8 Tsin Esau ah heh Seir mual ah om in Edom ti in konak si.
\p
\v 9 Seir mual ah a om Edom miphun te pa Esau tsanawn te thula heh a nuaia bang hen si.
\v 10 Esau tsapa te ming te heh mete heh si. Esau zi Adah tsapa heh Eliphaz ah le Esau zi Basemath tsapa Reuel ah si.
\v 11 Tsin Eliphaz tsapa te heh Teman, Omar, Zepho, Gatam le Kenaz te heh si dang si.
\p
\v 12 Timna ah heh Esau tsapa Eliphaz zinawn si in, Eliphaz tsa tuh Amalek ah hingsak si. Me te heh Esau zi Adah tsapa te si.
\p
\v 13 Reuel tsapa te heh, Nahath, Zerah, Shammah le, Mizzah ah si. Me tehem heh Esau zi Basemath tsapa te si.
\p
\v 14 Esau zi, Zibeon tsanu, Anah tsanu Oholibamah tsapa te heh mete heh si. Amah in Esau tsa tuh Jeush, Jaalam le Korah te hingsak si.
\p
\v 15 Esau tsanawn te sungpin huaitu te heh me te heh si. Esau tsaminlawh Eliphaz tsapa te heh, huaitu Teman, huaitu Omar, huaitu Zepho, huaitu Kenaz,
\v 16 huaitu Korah, huaitu Garam le huaitu Amalek te heh si. Me tehem heh Edom rama Eliphaz uktu te si. Amahni heh Adah tsapa te si.
\p
\v 17 Esau tsapa Reuel tsapa te heh, huaitu Nahath, huaitu Zerah, huaitu Shammah, le huaitu Mizzah te heh si. Me tehem heh Edom rama Reuel huaitu te si. Amahni heh Esau zi Basemath tsapa te si.
\p
\v 18 Tsin Esau zi Oholibamah tsapa te heh, huaitu Jeush, huaitu Jaalam le huaitu Korah te heh si. Me tehem heh Anah tsanu, Esau zi Oholibamah sungpin a suak te si.
\v 19 Me tehem heh Edom tinak Esau tsapa te le amahni uktu te si.
\s1 Seir Tsapa te
\r 1Kh 1:38-42
\p
\v 20 Mete heh munram luahtu Hor mi Seir tsapa te si. Lotan, Shobal, Zibeon, Anah,
\v 21 Dishon, Ezar le Dishan te heh si. Mete heh Hor mi huaitu te si atsia, Edom rama Seir tsapa te si.
\p
\v 22 Tsin Lotan tsapa te heh Hori ah le Hemam ah si. Lotan tsernu heh Timna ah si.
\p
\v 23 Shobal tsapa te heh Alvan, Manahath, Ebal, Shepho le Onam te si.
\p
\v 24 Aiah le Anah apanih in Zibeon tsapa te si. Anah ah heh a pa Zibeon laak te a khal lai in hampalak ah tithiang a tawktu si.
\v 25 Anah tsa te heh mete heh si. Dishon le Anah tsanu Oholibamah te heh si.
\p
\v 26 Dishon tsapa te heh, Hemdan, Eshban, Ithran le Kheran te heh si.
\v 27 Ezer tsapa te heh Bilhan, Zaavan le Akan te si dang si.
\v 28 Dishan tsapa te heh Uz le Aran ah si.
\p
\v 29 Hor mite huaitu te heh, huaitu Lotan, huaitu Shobal, huaitu Zibeon, huaitu Anah,
\v 30 huaitu Dishon, huaitu Ezer ah le huaitu Dishan te si dang si. Me tehem heh Seir rama huaitu te bangpah in Hor mite huaitu te si.
\s1 Edom Kumpibawi te
\r 1Kh 1:43-50
\p
\v 31 Israel tsa te tumah in a uk ma in mete heh Edom ram uktu kumpibawi te si.
\li1
\v 32 Beor tsapa Bela in Edom ram uk atsia, a khawpi ming heh Dinhabah si.
\li1
\v 33 Tsin Bela ah a thi phangin ama aiawh in Bozrah phun Zerah tsapa Jobab in uk si.
\li1
\v 34 Jobab ah a thi phangin ama aiawh in Teman miphun te ram mi Husham in uk si.
\li1
\v 35 Tsin Husham ah a thi phangin ama aiawh in Moab hampalak ah Midian miphun te a tawngtu Bedad tsapa Hadad in uk si. Tsin a khawpi ming heh Avith si.
\li1
\v 36 Hadad ah a thi phangin ama aiawh in Masrekah phun Samlah in uk si.
\li1
\v 37 Tsin Samlah ah a thi phangin ama aiawh in Run kungah a om Rehoboth mi Saul in uk si.
\li1
\v 38 Saul ah a thi phangin ama aiawh in Achbor tsapa Baalhanan in uk si.
\li1
\v 39 Tsin Achbor tsapa Baalhanan ah a thi phangin ama aiawh in Hadar in uk atsia a khawpi ming heh Pau ti si. A zi ming heh Mehetabel ah si in tsiminu heh Matred tsanu si atsia Metred ah heh Mezahab tsanu si.
\s1 Esau Miphun Huaitu te
\r 1Kh 1:51-54
\p
\v 40 Me te heh Esau huaitu te, amahni innkaw ten le amahni om min tena ming te si. Tsimi te heh, huaitu Timna, huaitu Alvah, huaitu Jetheth,
\v 41 huaitu Oholibamah, huaitu Elah, huaitu Pinon,
\v 42 huaitu Kenaz, huaitu Teman, huaitu Mibzar,
\v 43 huaitu Magdiel le Iram huaitu te si. Mete heh amahni tsonak ram a omnak mun ten bangin Edom uktu te si. Esau ah heh Edom miphun te pa si.
\c 37
\s1 Joseph Mang
\p
\v 1 Tsin Jacob ah kheh a pa mikhual a sinak mun Canaan ramah om si.
\v 2 Meheh Jacob tsanawn te si. Joseph ah heh kum leisarih asi phangin a u te thaw tuukhal si. Tsin tsimi dangvalpa heh a pa zi Bilhah tsapa te le Zilpah tsapa te thaw om atsia, a pa nenah a u te thu pha ngawl te kheh rel veng si.
\p
\v 3 Tsin Israel in a tsapa hem lakpin Joseph ah it tsuang si. Heimansim tiphangin, Joseph ah heh a kum ter zawh in a neinak a si ta si. Tsin azawng hinkim nei angki tsual kheh a pa in khui sak si.
\v 4 Sinapikhaw a pa in a u tehem tah in Joseph ah a itsawn kheh a mu dang phangin amah kheh haw atsia awnka lum khen awnpi zo dang ngawl si.
\p
\v 5 Tsin Joseph in mang man atsia tsimi a mang kheh a u te a rel phangin amah kheh haw leilei si.
\v 6 Tsin Joseph in, <<Ka mang mannak heh ngeihharnak in ka ngaisak sawh un.
\v 7 Lo ah tsangtel teel dang tseih si ung. Tsin ngai un, ka tsangtel kheh tho in dingso si. Pan in, nang tsangtel te khen a kawnvel ah dingdang atsia ka tsangtel maiah bokkhup in be dang si,>> ti si.
\p
\v 8 Tsin a u tein amah kheh, <<Nangmah hen kei uk miaumiau tu si tsim maw? Asi ngawl lekhaw kei vumah thunei ngaingai tu si tsim maw?>> ti si. Tsimi phangin a mang le a awntsang te manin a u tein amah kheh haw leilei si.
\p
\v 9 Tsin amah in adang mang man lehleu in a u te nenah, <<Ngai un, mang pakhat adang man lehleu sing. Tsin tua ka mang heh lekhaw ni, lade le arsi leikhat tein ka maiah bokkhup in be si,>> ti in ti si.
\p
\v 10 Tsimi manin a u te le a pa nenah a mang kheh rel atsia a pa in amah kheh hau in Joseph nenah, <<Hei mang sim na mannak heh? Na nu, keimah le na u tein leilung ah bokkhup in na maiah be miau tu si ung maw?>> ti in ti si.
\v 11 Tsin a u tein amah kheh iksik si. Sinapikhaw a pa in tsimi thu kheh a thin sungah kem si.
\s1 Joseph Sel Tsangnak
\p
\v 12 Tsin Joseph u te kheh a pa tuuhon khal tu in Shechem ah hawh dang si.
\v 13 Tsin Israel in Joseph nenah, <<Na u te kheh Shechem ah tuuhon khal si ngawl simaw? Naiah hawh la amahni nenah na leh tu sing,>> ti si.
\p Tsimi manin Joseph in a pa kheh, <<Nai ah om sing,>> ti si.
\p
\v 14 Tsin Israel in Joseph nenah, <<Ngeihharnak in hawh tala na u te le a khalnak tuu te dam reng maw pan per ten. Tsin ka nenah thu ka than leh in,>> ti si. Tsin a pa in amah kheh Hebron zawllai pin leh atsia Joseph ah kheh Shechem ah hawh si.
\p
\v 15 Hampalak ah a vai tseih lai in mi pakhat in amah kheh tawk si. Tsimi pa in amah kheh, <<Heiha na zei tseihnak?>> ti in dong si.
\p
\v 16 Tsin amah in, <<Ka u te zei sing. Ngeihharnak in kawnai ah tuuhon a khal ti ka rel sawh in,>> ti si.
\p
\v 17 Tsin tsimi pa in, <<Amahni heh nai pin suak ongla si. <Dothan ah hawh a sing,> ti in a awnnak za sing,>> ti in ti si. Tsimi manin Joseph in a u te lunper in Dothan ah tawk si.
\p
\v 18 Tsin khawlapi pin a u tein Joseph ah kheh a mu phangin, amahni nen a lengma amah reknak tuh thu ruatkuh dang si.
\v 19 Tsin a u tein, <<Pan un, mang nei pa nai ah hawh tseih si.
\v 20 Tsimi manin nai ah hawh ula tuhen rek dang asingkhaw leikaw sungah lakulh asing. Tsin <Sapi in ei si,> ti in ti a sing. Tsimi lekhaw a mang mannak te kawti bangin atsang ti mu tu si sing,>> ti in ti dang si.
\p
\v 21 Sinapikhaw tsimi thu kheh Reuben in a thei phangin amah kheh a u te kut sungpin san atsia, <<A nunnak lesak tu ngawl si sing,>> ti si.
\v 22 Tsin Reuben in amahni nenah, <<A thisen suah mah na un, sipelh atsia ram tsara me leikaw thukpi sungah hen lakulh asing. A vumah nang kut man himhim mah na un,>> ti in amahni kheh ti si. Reuben in Joseph ah kheh amahni kut pin san leh atsia a pa nenah huai leh thei tuh in atum manin si.
\p
\v 23 Tsin Joseph ah kheh a u te nenah a leng phangin a angki tsual azawng hinkim nei a silnak kheh amahni in suah loksak si.
\v 24 Tsin amahni in Joseph ah kheh huai atsia, leikaw thukpi sungah lakulh si. Tsimi leikaw kheh a lawngpi si in a sungah ti om ngawl si.
\p
\v 25 Tsin lai ei tu in to dang si. Tsin a khawher dang phangin Gilead ram pin kalauk te thaw Ishmael miphun honkhat a hawh tseih dang kheh mu si. Amahni kalauk te kheh rimur, thingnai, mura te phur tiar in, Egypt ram lamah hawhsuk si.
\v 26 Tsin Judah in a u te nenah, <<Kei naupa heh rek atsia a thisen kei thup asi lekhaw hei miatnak om tu ha?
\v 27 Hawh ula Ishmael miphun te nenah amah kheh zuar a singkhaw a vumah kei kutman awl asing. Heimansim tiphangin amah heh kei nau le kei taksa si,>> ti in ti si. Tsin a u tein a thu ngai si.
\v 28 Tsin Midian miphun sumpei te a hawhdang lai in a u tein Joseph ah kheh nukso dang in leikaw thukpi sungpin puleu ah suah atsia Ishmael mi te nenah ngun tangka shekel kul in zuar si. Tsin amahni in Joseph ah kheh Egypt ram ah hawhpi si.
\p
\v 29 Tsimi tselh in Reuben ah kheh leikaw thukpi ah a hawh leh phangin, Joseph ah leikaw sungah om leh ngawlla si. Amah in a vansilh kheh bal si.
\v 30 Tsin Reuben ah kheh a unau te nenah hawh leh atsia, <<Naupangpa om leh ngawlla si men. Kawnai ah ha ka hawh tuh la?>> ti in ti si.
\p
\v 31 Tsin amahni in Joseph angki tsual kheh le atsia, keltsangno pakhat tel in angki tsual kheh athisen sungah nim si.
\v 32 Tsin amahni in angki tsual azawng hinkim nei kheh le atsia a pa nenah keng in, <<Meheh tawk si ung. Na tsapa angki tsual asi le si ngawl thei tsim maw?>> ti in a pa kheh ti si.
\p
\v 33 Tsin Jacob in tsimi kheh thei atsia, <<Meheh ka tsapa angki tsual si. Sapi in amah ei reih ongla si. Aitsan tuh om ngawl Joseph ah heh botreihnak si ongla si,>> ti si.
\v 34 Tsin avansilh kheh bal atsia, a tai ah bawri hen in, ni tampi a tsapa ngaiin om si.
\v 35 Tsin a tsapa tehem le a tsanu tehem kheh a pa neek tu in hawhdang si. Sinapikhaw Jacob in neeknak si tu kheh el atsia, amah in, <<Ka neek mah na un, kap thahlam in mithikhaw ka tsapa nenah hawhsuk tu sing,>> ti in ti si. Tsimi bangin a tsapa kheh kah si.
\p
\v 36 Tsin Midian mite in Joseph ah kheh Egypt ram ah Potiphar nenah zuar si. Potiphar ah heh Pharaoh kut nuaiah bawi pakhat si atsia, Pharaoh kiltu te uktu bawi pakhat si.
\c 38
\s1 Judah le Tamar
\p
\v 1 Tsimi hunin Judah ah heh a unau te nenpin suak atsia Adullam mi Hirah ti in konakpa nenah leng si.
\p
\v 2 Tsin Judah in tsimi munah Canaan mipa Shua tinakpa tsanu kheh mu in a zi tuh in huai atsia amah kheh pawl si.
\v 3 Tsin amah kheh naupai atsia tsapa nei si. Tsin Judah in a ming Er ti in sa si.
\v 4 Judah zi kheh naupai lehleu atsia tsapa nei in a ming Onan ti in a nu in sa si.
\v 5 Tsin amah in naupai lehleu in tsapa nei atsia, a ming kheh Shelah ti in a nu in sa si. Tsimi tsapa a nei lai in Judah ah heh Kezib ah om si.
\p
\v 6 Tsimi tselh phangin Judah in a tsaminlawh Er ah kheh zi huai atsia a ming heh Tamar ah si.
\v 7 Sinapikhaw Judah tsaminlawh Er ah heh BAWIPA mitmuh ah misual asi manin BAWIPA in amah kheh rek si.
\v 8 Tsin Judah in Onan nenah, <<Na u zi kheh pawl la zi tuh in huai in. Tsin na u-a tuh tsi pakhat nei tiar in,>> ti si.
\v 9 Sinapikhaw Onan in me tsi kheh ama phun si tu ngawl ti kheh thei atsia, a u zi a pawl phangin a u tsa tuh in tsi lehsak kha tu kheh a nuam ngawl ta a tsi kheh pulamah suak tiar si.
\v 10 Tsimi thil apuahnak kheh BAWIPA mitmuh ah thilsual a si manin amah kheh BAWIPA in rek si.
\p
\v 11 Tsin Judah in a monu Tamar nenah, <<Na pa inn ah ka tsapa Shela ah a uham tian numei in om rih ten,>> ti in ti si. Heimansim tilekhaw, <<Amah khen a u te bangin thi deve kha tu si,>> ti si. Tsin Tamar ah kheh a pa inn ah hong in om si.
\p
\v 12 Hun tsillem arei zawh in Judah zi Shua tsanu kheh thi si. Tsin Judah ah heh a thin nuam leh ongla atsia, amah le Adullam mi a rualpa Hirah ah kheh Timnah ah a tuumul voltu te nenah hawh si.
\v 13 Tsin Tamar nenah, <<Pan in, na papi heh tuumul vol tu in Timnah lamah hawhso si,>> ti in rel si.
\v 14 Tsin a numei van te kheh suah atsia maikhuhnak puan thaw amai hup in hentsawm atsia Timnah hawhnak zin, Enaim lutnak ah to si. Heita tiphangin Tamar in Shelah ah uham ongla si ti kheh mu pelh atsia amah thaw huai dun tiar ngawl si.
\p
\v 15 Judah in amah a mu phangin, amai a huptsawmpek manin amah kheh dopzuar in ruat si.
\v 16 Tsin lamzin kunga tsiminu lamah nong atsia, <<Ngeihharnak in na nenah lut sawh ang,>> ti si. Heimansim tilekhaw amah kheh a tsapa zi a silam amah in thei ngawl si.
\p Tamar in, <<Ka nenah na lut thei nak tuh in heisim keimah na pe tuh?>> ti si.
\p
\v 17 Tsin amah in, <<Ka sumhon lak pin kelno pakhat na kuat tu sing,>> ti si.
\p Tamar in, <<Na kuat ma hem ka nenah amahkhan pakhat poh khen ka pe atsim maw?>> ti si.
\p
\v 18 Tsin Judah in, <<Hei amahkhan ha ka pe tuh?>> ti si.
\p Tsin Tamar in, <<Na mingkhennak le ari le na kuta thingkhawh ka pe in,>> ti si. Tsin Judah in tsimi te kheh amah pe atsia, pawl in Tamar ah kheh nau pai si.
\v 19 Tsin Tamar ah kheh tho atsia hawhper in, amai hupnak kheh hawk leh atsia a numei van te kheh sil leh si.
\p
\v 20 Tsin Judah in tsimi nu kuta amahkhan thil te le leh tu in Adullam mi a rualpa kutah kelno kuat si. Sinapikhaw tsimi nu kheh tawk ngawl si.
\v 21 Tsin tsimi muna mipa te nenah, <<Enaim tinak zin kungah a om dopzuarnu la kawnai ah sim?>> ti in ti si.
\p Anihni in, <<Nai munah dopzuar om ngawl si,>> ti in ti si.
\p
\v 22 Tsimi manin amah kheh Judah nenah hongleh atsia, amah in, <<Tsimi nu kheh tawk thei ngawl sing. Tsimi muna mipa tein me munah dopzuar om ngawl si ti si,>> ti in ti si.
\p
\v 23 Tsimi phangin Judah in, <<A lenak te kheh neitsawm tala sen, asi ngawl lekhaw nihsannak si kha tu si sing. Pan in, kelno ka kuatnak sipelh amah na tawk ngawl poh men,>> ti si.
\p
\v 24 Tsimi zawh lathum lun phangin Judah ah kheh, <<Na tsapa zi Tamar ah heh dopzuar per in, tsimi zo ngawl adopzuarnak pin naupai si lei,>> ti in relnak za si.
\p Tsimi manin Judah in, <<Huai ula mei ah halnak si tasen,>> ti si.
\p
\v 25 Tamar ah kheh a huai phangin, a pasel pa nenah thil kuat atsia, <<Me thil te aneitupa thaw naupai sing,>> ti in ti si. Tsin tsimi nu in, <<Ngeihharnak in me mingkhennak le ari le thingkhawh heh tua sim ti tsianneih sawh un,>> ti in ti si.
\p
\v 26 Tsimi manin Judah in tsimi thil te kheh thei atsia, <<Menu heh keima tah in diktsang sawn si. Heimansim tiphangin amah kheh ka tsapa Shelah nenah pe ngawl sing,>> ti in ti si. Tsin amah in zaupi leh ngawlla si.
\p
\v 27 Tsin nau nei hun a kim phangin a pum sungah tsaphir om si.
\v 28 Tsin nau a hing tseih laitum in pakhat kheh a kut suak masa atsia nau domtu in, <<Meheh suak masa si,>> ti in a kut ah ri sennum khit si.
\v 29 Tsin a kut kheh nuk leh atsia, pan in, anaupa kheh limdik ngawlin suak masa leh si. Tsin nau domtu nu in, <<Kawti bangin tawnlok si tsim? Na tawnlok man heh na vumah om tasen,>> ti si. Tsimi manin a ming kheh Perez\f + \fr 38:29 \fk Perez\ft : Hebrew awntsang si in <<tumpet in suak, nawt lok>> tinak si.\f* ti in ko si.
\v 30 Tsimi tselh phangin a kut ri sennum thaw hennakpa kheh suak si. Tsin a ming kheh Zerah\f + \fr 38:30 \fk Zerah\ft : Hebrew awntsang si in <<de tiar, var tiar>> ti thaw hen pehzom dun tu si.\f* ti in ko si.
\c 39
\s1 Joseph le Potiphar Zi
\p
\v 1 Joseph ah kheh Egypt ram ah huai suk si. Pharaoh kut nuai a bawi pakhat, Pharaoh kiltu te uktu, Egypt mi Potiphar in tsimi munah a huaisuktu Ishmael miphun te nenpin lei si.
\v 2 BAWIPA in Joseph ah ompi atsia, amah heh milawhding ngai pa si in Egypt mi a bawipa inn ah om si.
\v 3 A bawipa in Joseph nenah BAWIPA om si ti le a puahnak hem vumah BAWIPA in lawhding tiar si ti kheh thei si.
\v 4 Tsimi phangin ama maiah Joseph ah kheh mitmai pha ngah in ana kheh per sak si. Tsin Potiphar in a inn le aneih hem kelentu tuh in Joseph ah kheh koih si.
\v 5 Tsin a inn le a neih tehem uktu tuh in a koih hun pinpan BAWIPA in Joseph manin Egypt mipa innsang sung kheh muitsu pe si. Tsin BAWIPA muitsu kheh inn ah a neinak hem vumah le a lo hem vumah om si.
\v 6 Tsimi manin Potiphar in a neinak hem Joseph kutah aap si. A einak siar ngawl a neinak heimah thei ngawl si. Tsin Joseph ah heh a mel hoih in a ruang khen mawi ngai si.
\p
\v 7 Tsin me thil te atsang zawh in a bawipa zi in irnak mit thaw Joseph ah kheh pan in tsimi nu in, <<Ka zaupi in,>> ti si.
\p
\v 8 Sinapikhaw amah in el atsia a bawipa zi nenah, <<Pan in, ka bawipa in a inn sungah hei anei ti khen thei bawm ngawl si. A neinak hem kheh ka kutah aap veng si.
\v 9 Me inn sungah hen keima tah in a lian sawn tumah om ngawl bek zo ngawlin nangmah siar ngawl ka nenah a siang ngawlnak heimah om ngawl si. Heimansim tiphangin nangmah heh a zi si tsi. Kawti bangin tizah alian thil pha ngawl heh puah in Pathian vumah sual puah thei tu sing im?>> ti in ti si.
\p
\v 10 Tsin Joseph nenah tsimi bangin nitin zol tseih veng pelh in, Joseph in tsiminu thu ngai ngawl atsia, amah zaupi tu le a nenah om tu kheh el si.
\p
\v 11 Sinapikhaw nikhat ni in tihen thil tsang si. Joseph ah kheh naper tu in inn sungah a lut lai in, tsimi inn sungah mipa dang tumah om ngawl si.
\v 12 Tsimi phangin a bawipa zi in, <<Ka zaupi in,>> ti in a angki pin len si. Sipelh atsia tsiminu kutah a angki kheh zam in danper atsia puleu ah suak si.
\v 13 Tsin a kutah a angki kheh zam in a danper ti kheh a mu phangin,
\v 14 a innah a om mipa te kheh ko atsia amahni nenah, <<Pan un, Potiphar in Hebrew mipa kei inn sungah keimahni zohsuamtu tuh in lut tiar si. Keimah zaupi tu in ka nenah lut atsia aw ringngai in au sing.
\v 15 Ka aw suah in ka au a thei phangin ka nenah a angki zam in danper atsia puleu ah suak si,>> ti in rel si.
\p
\v 16 Tsin a bawipa a lengleh mahem a angki kheh kem si.
\v 17 Tsin Potiphar nenah a zi in, <<Kei nenah na huainak Hebrew selpa in keimah zohsuam tu in lut si.
\v 18 Tsimi phangin ka awsuah in au sing. Tsin ka nenah a angki zam atsia, puleu ah danper si,>> ti si.
\p
\v 19 Tsin Joseph bawipa in, <<Na selpa in ka vumah tihen suam ka si,>> ti in a nenah a zi awnnak a za phangin a thinraw heh a alh in alh si.
\v 20 Tsin Joseph ah kheh a bawipa in huai atsia thawnginn sungah khum si. Tsimi heh kumpibawipa thawng to te khumnak mun si. Tsin tsimi thawnginn ah om si.
\v 21 Sinapikhaw Joseph ah kheh BAWIPA in ompi atsia, a vumah a ngeihharnak lang tiar reng si. Tsin thawnginn kiltu maiah mitmai pha ngah tiar si.
\v 22 Tsin thawnginn kiltupa in thawnginn sungah a om thawngto tehem kheh Joseph kutah aap si. Tsimi muna thuneinak hem kheh Joseph nenah aap berh si.
\v 23 Thawnginn kiltupa in heizongza Joseph thuneinak nuaiah a om manin her leh ngawlla si. Heimansim tilekhaw BAWIPA in Joseph ah kheh ompi atsia, a puahnak hem BAWIPA in lawhding tiar si.
\c 40
\s1 Joseph Mangletnak
\p
\v 1 Tsimi thil te zawh in Egypt kumpibawipa khuat lentu le sang puahtupa tein Egypt kumpibawipa vumah thil sual puah si.
\v 2 Tsin Pharaoh ah kheh tsimi bawi panih khuat lentu bawiber le sang puahtu bawiber te vumah thinraw si.
\v 3 Tsimi manin Joseph ah akhumnak mun thawng bawipa innah amahni kheh khum si.
\v 4 Tsin thawnginn kiltu bawipa in Joseph ah kheh amahni thaw om tiar atsia amahni tsa naper sak si. Tsimi bangin thawnginn sungah hun dawmlai sung omdang si.
\p
\v 5 Tsin thawginn sungah khumnak Egypt kumpibawipa khuat lentu le sang puahtu apanih in zankhat zan in sullelam nei veve mang man kawm si.
\v 6 Tsin Joseph ah kheh athaizing in amahni nenah lut in amahni a pan phangin, a lungse kawm kheh mu si.
\v 7 Tsimi phangin a bawipa thawnginn sungah a nenah a om deve Pharaoh kutnuai bawi panih te nenah, <<Heita tu ni nang mitmai se si utsim?>> ti in ti si.
\p
\v 8 Tsin anihni in a nenah, <<Kei panih in mang man kawm veve in a sullelam lettu om ngawl si,>> ti si.
\p Tsimi manin Joseph in amahni kheh, <<Tsimi asullelam letnak heh Pathian-a si ngawl si maw? Ngeihharnak in ka rel sawh un,>> ti si.
\p
\v 9 Tsin khuat lentu bawiberpa in a mang kheh Joseph nenah rel si. Amah in, <<Pan in, ka mang ah, ka maiah tsapit kuang pakhat om si.
\v 10 Tsimi tsapit kuang ah khen a kaak pathum om si. Tsimi tsapit kaak te pin kuhhumin par atsia a rahbom te kheh min si.
\v 11 Tsin Pharaoh khuat kheh ka kut ah om in tsapit rah te kheh thawi atsia Pharaoh khuat sungah sur in Pharaoh kut ah pe sing,>> ti si.
\p
\v 12 Tsin Joseph in a nenah, <<A sullelam heh tibang heh si. A kaak pathum heh nithum tinak si.
\v 13 Ni thum sung Pharaoh in na lu tungso akhaw na naper kella na pertiar leh tu si. Tsin nidang lai in a khuat lentu na si onglai na puah veng bang pahin Pharaoh khuat kheh akutah von leh tu si tsi.
\v 14 Tsin na lam atsawn phangin ka phawk sawh la ka nenah ngeihharnak lang tiar sawh in. Pharaoh nenah ka thu relsak sawh la nai munpin hen ka suah sawh in.
\v 15 Heimansim tiphangin thungai in keimah heh Hebrew mi te ram pin runak si in nai mun ah hen thawnginn thim sungah lakulh tuh in heimah thilsual puahnak nei ngawl sing,>> ti in ti si.
\p
\v 16 Sang puahtu bawiber in a mangletnak apha ti a mu phangin amah in Joseph nenah, <<Keimah khen mang man sing. Pan in, ka lu vumah sang ngo kho pathum om si.
\v 17 A vumtaber kho sungah Pharaoh tsatuh sang aphun phun om si. Tsin vano tein ka lu vuma kho sunga sang te kheh ei sak si,>> ti si.
\p
\v 18 Joseph in, <<Na mang asullelam heh tibang heh si. Kho pathum heh nithum si.
\v 19 Ni thum sung in Pharaoh in na lu kheh na ruang pin lipso akhaw thing vumah na tar tu si. Tsin vano tein na sa te kheh ei tu si,>> ti in ti si.
\p
\v 20 A nithumnak ni in, Pharaoh suakni si in a omlawh tehem thaw puai puah si. A omlawh te lakpin sang puahtu bawiberpa le khuat lentu bawiberpa kheh thawng sungpin suah si.
\v 21 Tsin khuat lentu bawiberpa kheh ama khuat lennak munah koih leh atsia, amah in khuat kheh Pharaoh kutah von leh si.
\v 22 Sinapikhaw sang puahtu bawiber kheh Joseph in amahni mang aletsak nak bangin tar si.
\v 23 Sinapikhaw khuat lentu bawiber in Joseph ah kheh phawk leh ngawlla in amah kheh hai si.
\c 41
\s1 Pharaoh Mang
\p
\v 1 Tsin kumnih khoh a kim zawh in Pharaoh in mang man si. Amah kheh run kungah ding si.
\v 2 Pan in, kawlpaw hoihngai le thaungai sarih te kheh run sung pin suak atsia amahni in phai nah te ei si.
\v 3 Tsimi zawh in pan in, kawlpaw melse le romber a dang sarih te kheh run sungpin suak atsia run kianga adang kawlpaw te kungah ding dang si.
\v 4 Tsin kawlpawpi melse le romber tein kawlpaw mel hoihngai le thau ngai sarih te kheh ei berh si. Tsimi phangin Pharaoh ah kheh khangphawk si.
\v 5 Tsimi zawh in Pharaoh ah kheh eihmu leh atsia a veinihnak mang man lehleu si. Pan in, amah in tsang kuang pakhat pin atsang dimpheu le hoih ngai avi sarih suak kheh mu si.
\v 6 Tsimi zawh in, pan in, tsang atsang nei ngawl ni suaknak lam huih in rober in a mutnak avi adang sarih a suak kheh mu si.
\v 7 Tsin tsang vi a tsang nei ngawl perdek te khen tsang vi a tsang dimpheu le hoih ngai sarih te kheh lemhawl berh si. Tsin Pharaoh ah kheh khangphawk atsia a mang si men si.
\v 8 Zinglam phangin Pharaoh ah kheh a thinlung buai ngai si. Amah in minung leh atsia Egypt ram sunga mang let thiam tehem le mitsim tehem kheh ko si. Pharaoh in a mang te amahni rel pelh atsia Pharaoh mang te letsak theitu tumah om ngawl si.
\p
\v 9 Tsimi phangin khuat lentu bawiberpa in Pharaoh nenah, <<Tu ni in ka khelhnak phawk sing.
\v 10 Pharaoh ah kheh a sel te vumah a thinraw phangin sang puahtu bawiberpa le keimah heh kiltu bawipa inn ah thawng toh kei si.
\v 11 Zan khat in kei panih in mang man kawm si ung. Kei mang te kheh a sullelam nei kawm veve si.
\v 12 Tsimi hun laitak in thawng bawipa sel a si Hebrew dangval pakhat keimahni nenah om deve si. Kei mang te kheh amah kei rel phangin kei mang te sullelam bangin kei letsak si.
\v 13 Ama letsaknak bangin, kim rori si. Nangmah in keimah heh ka naper pe leh atsia sangpuahtu bawipa heh khai lum in rek si tsi,>> ti in rel si.
\p
\v 14 Tsimi zawhin Pharaoh in minung leh atsia Joseph ah kheh ko in amahni in thawnginn thim sung pin rang ngai in amah kheh suah si. Tsimi manin, Joseph in a khamul te volsek atsia a vansilh te theng in Pharaoh nenah hawh si.
\v 15 Pharaoh in Joseph nenah, <<Keimah in mang man sing, sipelh atsia tumah in let thei ngawl si. Nangmah hen mang relnak na za phangin a sullelam letsak thei si ti in za sing,>> ti in rel si.
\p
\v 16 Tsimi phangin Joseph in Pharaoh nenah, <<Tsimi kheh keimah ah om ngawl si. Pathian in Pharaoh nenah a sullam relin thinnuamnak na pe tu si,>> ti in rel si.
\p
\v 17 Tsin Pharaoh in Joseph nenah, <<Ka mang ah keimah heh run kungah ding sing.
\v 18 Pan in, run sungpin kawlpaw thau ngai le mel hoih ngai sarih kheh suak si. Amahni kheh phai nah ei dang tseih si.
\v 19 Tsimi zawh in pan in, kawlpaw hei ngawl, melse tsuak, le romber sarih suak si. Egypt ram sung hem ah tsimi bang melse pakhat khen mu awng ngawl sing.
\v 20 Kawlpaw romber le melse tein amasa kawlpaw thau ngai sarih te kheh ei berh si.
\v 21 Tsin amahni in a ei berh tselh zawh in, minung tumah in a ei berh lam kheh thei zo ngawl si. Heimansim tiphangin amahni kheh apan lai bangpah in melse tsuak reng pah lai si. Tsimi zawh in khangphawk sing.
\v 22 Tsimi zawhin pan in, ka mang ah tsang kuang pakhat pin atsang dimpheu le pha avi sarih a suak kheh mu sing.
\v 23 Tsin pan in, nisuaknak lam pin huih ra in rober in a mutnak tsang vi perdek le a tsang nei ngawl sarih a suak so kheh mu sing.
\v 24 Tsang vi perdek tein a vi pha te kheh lemhawl berh si. Keimah in mang letthiam te kheh rel pelh nangkhaw a letsak theitu tumah om ngawl si,>> ti si.
\p
\v 25 Tsimi phangin Joseph in Pharaoh nenah, <<Pharaoh mang te heh pakhat bek si. Pathian in a puah tuh thil te kheh Pharaoh nenah lang tiar ong la si.
\v 26 Kawlpaw hoih ngai sarih heh kum sarih si. Tsang vi pha ngai sarih khen heh kum sarih si. Na mang te heh pakhat bek si.
\v 27 Kawlpaw romber le melse tsuak sarih dawlta in a suak te khen heh kum sarih si. Nisuaknak lam huih ra in a mutnak a min sii tsang vi sarih tein kum sarih riandung tu lang tiar si.
\v 28 Me thil a tsang tu kheh Pharaoh nenah rel ongla si. Pathian in a puah tuh thil kheh Pharaoh nenah muh ongla si.
\v 29 Pan in, Egypt ram sung hem ah kum sarih sung hausa kum leng tu si.
\v 30 Tsimi zawhin kum sarih sung riandung tu atsia mi hem in Egypt ram sunga hausanak hem kheh hai berh tu lai si. Tsin riandung in rampi kheh ei berh tu lai si.
\v 31 Tsimi riandung manin tumah in ram sunga hausanak kheh phawk leh tu ngawlla si. Heimansim tiphangin riandung kheh nase leita tu si.
\v 32 Pathian in tsimi te kheh a kho tiar ot manin Pharaoh ah mang veinih tian man tiar si. Tsin Pathian in a rang ngai in leng tiar tu si.
\p
\v 33 <<Tsimi manin Pharaoh in thukhen thiam le mitsim pakhat tuhen deng seh la Egypt ram kheh uk tiar sen.
\v 34 Pharaoh in tihen ti sen. Egypt ram sung uktu upa te kheh deng tasen. Kum sarih hausa hun sung in lo suak lai te sung pin khennga khenkhat kheh khon tasen.
\v 35 Tsimi uktu upa tein a leng tulai hausa kum te sungah ei tuh lai tehem khawl sen. Amahni in Pharaoh thu neinak nuaiah tsang te kheh khawl sen. Khawpi te ah khen ei tuh in kem tasen.
\v 36 Me lai te kheh Egypt ram sungah a leng tulai kum sarih riandung hun sung tsa in ram tsa khawlnak lai te si tu si. Tsimibang asi lekhaw riandung sung in ram kheh senak ah leng tu ngawl si,>> ti in rel si.
\s1 Joseph ah Uktu Bawi in Tsang
\p
\v 37 Tsimibang ruatnak a penak kheh Pharaoh ah le a sel tehem in lungkim dang ngai si.
\v 38 Pharaoh in a sel te nenah, <<Me pa bang Pathian Raula in a ompinak midang tawk zo ol sing maw?>> ti in ti si.
\p
\v 39 Tsimi manin Pharaoh in Joseph nenah, <<Pathian in nangma nenah me thil tehem heh lang tiar ongla si. Nangma bang thukhen thiam le mitsim tumah om ngawl si.
\v 40 Nangmah heh ka inn sungah uktubawi si tu si tsi. Ka minung tehem heh nangma thu bangin uknak si tu si. Keimah heh kumpibawi tohkheng bek in nangma tah in lian sawn tu sing,>> ti in ti si.
\v 41 Tsin Pharaoh in Joseph nenah, <<Pan in, keimah in Egypt ram hemmuah uktu bawi si tu in na deng ongla sing,>> ti in ti si.
\p
\v 42 Tsin Pharaoh in tatsik khennak a kutbun kheh a kut pin suah atsia Joseph kut ah bun si. Puan nem hoih ngai kheh silh atsia a ngawng ah sui khi orh si.
\v 43 A neinak sipuh leng panihnak kheh to tiar atsia, mipi te kheh Joseph maiah khen au in, <<Khuk lepbok un,>> ti in ti si. Tsin amah kheh Egypt ram sung hem uktu tuh in koih si.
\p
\v 44 Pharaoh in Joseph nenah, <<Keimah heh Pharaoh ah sing. Sinapikhaw, nangma thu ngawlin Egypt ram sungah tumah in a kut le a kawng dangso thei tu ngawl si,>> ti in rel si.
\v 45 Pharaoh in Joseph ah kheh Zaphenath Paneah ti in mingsa si. Tsin On khawpi-a suangbawi Potiphera tsanu, Asenath ah kheh a zi tuh in pe si. Tsimi manin Joseph in Egypt ram sung hem kheh hal zualzual si.
\p
\v 46 Joseph ah heh Egypt kumpibawi Pharaoh maiah a ding phangin a kum sawmthum kim si. Amah kheh Pharaoh maipin suak atsia Egypt ram sung hemah vak tseih zel si.
\v 47 Kum sarih hausa hun sung hem leilung in lai tampi suah si.
\v 48 Joseph in kum sarih sung Egypt ram sung pin lai suak tehem kheh khawm berh atsia khawpi te sungah khen khawl berh si. Khawpi kawnvel ten pin a suak lo sunga lai tehem kheh tsimi khawpi sungah khen khawl berh si.
\v 49 Joseph khawlnak tsang te kheh tipithuanthum pil bang rori in siar tselh nung ngawl tuh tian in a tam leita manin siar leh ngawl la si.
\p
\v 50 Riandung kum a leng masuan in Joseph in On khawpi-a suangbawi Potiphera tsanu, Asenath ah thaw tsapa panih nei si.
\v 51 Joseph in a tsapa upa sawn kheh Manasseh ti in mingsa si. Tsin amah in, <<Heimansim tiphangin Pathian in ka rimnak hem le ei pa innkawpi tehem ka hai tuh in puah sak si,>> ti in ti si.
\v 52 A tsapa panihnak kheh Ephraim\f + \fr 41:52 \fk Ephraim\ft : Hebrew awntsang si in <<a letnih in rah si>> tinak si.\f* ti in a mingsa si. Tsin amah in, <<Heimansim tiphangin harsanak ka tuar min ram ah Pathian in ka zai tiar si,>> ti in ti si.
\p
\v 53 Tsimi zawh in Egypt ram sungah kum sarih hausanak te kheh tawp si.
\v 54 Tsin Joseph relnak bangin kum sarih riandung kheh tepan si. Ram sung hem ah riandung pelh napikhaw Egypt ram sung hem ah lai ei tuh om si.
\v 55 Tsimi manin Egypt ram sungah rian a dung phangin Pharaoh nenah minung tein au in lai ngen si. Tsimi phangin Pharaoh in Egypt minung hem te nenah, <<Joseph nenah hawh ta ula a relnak hem puah ta un,>> ti in rel si.
\v 56 Lei vum hemah rian a dung manin Joseph in a laikhawlnak inn kheh hong atsia Egypt minung te nenah zuar si. Egypt ram sungah riandung heh a roh leita si.
\v 57 Tsimi bek zo ngawlin ram hem ah riandung a roh leita manin ram hem pin minung te Egypt rama tsang lei tu in Joseph nenah leng si.
\c 42
\s1 Joseph U te Egypt ah Hawh
\p
\v 1 Jacob in Egypt ram ah tsang om si ti kheh a thei phangin, Jacob in a tsa te nenah, <<Heita pakhat le pakhat pan dun reng men si utsim?>>
\v 2 A mah in, <<Pan in, Egypt ram ah tsang om si ti in za rori sing. Thi ngawlin kei nung theinak tuh in tsimi munah khen hawhsuk ta ula tsang kheh lei ta un,>> ti in rel si.
\p
\v 3 Tsimi manin Joseph u sawmkhat te kheh tsang lei tu in Egypt ram ah hawhsuk dang si.
\v 4 Sipelh atsia Jacob in Joseph naupa Benjamin ah kheh a u te lakah leh ngawl si. Heimansim tiphangin, <<A vumah harnak pakhat khat lengkha tu si,>> ti in ti si.
\v 5 Canaan ram ah khen rian a dung manin tsang lei tu in a hawh te lak ah Israel tsa te khen hawh deve si.
\p
\v 6 Tuhen Joseph ah heh ram uktubawi asi ongla manin amah in ram sunga mi hemmuah nenah lai kheh zuar si. Tsin Joseph u te kheh leng atsia lei ah bokkhup in a maiah kun dang si.
\v 7 Joseph in a u te a mu phangin thei si. Sipelh atsia midang bangin amahni vumah om atsia awn kauh zekzuk in awnpi si. Tsin amahni nenah, <<Kawnai pin ha nang leng?>> ti in dong si.
\p Amahni in, <<Canaan ram pin lai lei tu in leng si ung,>> ti in rel dang si.
\p
\v 8 Joseph in a u te kheh thei si. Sipelh atsia a u tein amah thei zo ngawl si.
\v 9 Tsin Joseph in amahni thu thaw pehdun in mang a man awngnak la phawkleh in amahni nenah, <<Nangmahni heh mitsultu te si utsi. Ram sung dasamnak kheh pan tu in leng si utsi,>> ti si.
\p
\v 10 Anihni in a nenah, <<Si ngawl si bawipa. Sipelh atsia na sel te hen laieih lei tu in leng si sawn si ung.
\v 11 Kei vaseng in mi pakhata tsapa te si dang si ung. Keimahni heh mi diktsang te si ung. Na sel te heh mitsultu te si ngawl si ung,>> ti in rel si.
\p
\v 12 Sipelh atsia Joseph in amahni nenah, <<Si ngawl si, ram sung dasamnak kheh pan tu in leng si utsi,>> ti in ti si.
\p
\v 13 Anihni in, <<Na sel te heh unau leinih si dang si ung. Canaan rama mi pakhata tsapa te si ung. Sinapikhaw nautaber heh tu ni hen kei pa nenah om si, pakhat vang om leh ngawlla si,>> ti si.
\p
\v 14 Sipelh atsia Joseph in amahni kheh, <<Ka awnnak bangthek tsawh si. Nangmahni heh mitsultu te si utsi.
\v 15 Tibang hen nangmahni heh tsulnak si tu si utsi. Pharaoh anung bangin nang nautaber naiah a leng ngawl asi lekhaw nangmahni heh nai mun pin kiang thei tu ngawl si u tsi.
\v 16 Nangmahni lakpin pakhat leh ta ula nang nau huai tasen. Adang te heh thawng tohnak si tu si utsi. Tsimi lekhaw nangmahni nenah thuman om maw om ngawl ti kheh tsul theihnung tu si. Tsimi asi ngawl lekhaw Pharaoh ah a nung bangin nangmahni heh mitsultu te si utsi,>> ti in ti si.
\v 17 Tsimi manin Joseph in a vasengin nithum sung thawng toh si.
\p
\v 18 A nithumnak in Joseph in amahni nenah, <<Keimah hen Pathian ka kih manin me heh puah ula nung tu si utsi.
\v 19 Nangmahni heh mi diktsang nang si lekhaw nangmahni unaudang sungpin pakhat heh thawnginn sungah khumnak si rih sen. Sipelh atsia adang tein nang innkaw te riandung manin hawh ta ula tsang kheh phur ta un.
\v 20 Tsin nang nautaber ka nenah huai un. Tsimi lekhaw nang awnnak te heh aman si tu atsia nangmahni khen thi tu ngawl si u tsi,>> ti si. A relnak bangin amahni in puah si.
\p
\v 21 Tsimi phangin amahni in, <<Keimahni heh kei naupa manin khelh taktak si sing. Heimansim tiphangin thinlung siahtheih in keimahni a kun tseih kheh keimahni in mu reng pelh atsia heimah ngai nuam ngawl si sing. Tsimi manin me thinlung siahtheihnak heh kei vumah leng si,>> ti in pakhat le pakhat ti dun dang si.
\p
\v 22 Tsin Reuben in amahni kheh, <<Keimah in, <Naupangpa vumah sual in raltsan mah na un,> ti in nang rel ngawl na tang im? Sipelh atsia nangmahni in ngai nuam ngawl si utsi. Tsimi manin, pan in, a thisen man kheh kei vumah sir si,>> ti in o si.
\v 23 Sipelh atsia Joseph in amahni awnnak a thei lam kheh thei dang ngawl si. Heimansim tiphangin amah in awnlettu mang in amahni kheh awnpi si.
\v 24 Tsimi manin Joseph ah kheh amahni nenpin suak atsia kap si. Tsin amahni nenah hawh leh atsia awnpi leh si. Amah in Simeon ah kheh amahni lak pin huai atsia amahni mitmuh ah hen si.
\p
\v 25 Tsin Joseph in amahni dip sung ten ah tsang kheh adim in thun atsia amahni peisa kheh a dip sung ten ah koih leh sak tu in le lam an te khen pe tu in thu pe si. Tsimi bangin amahni tsa puahsaknak si.
\v 26 Tsimi manin amahni in a tsang te kheh laak vumah suan atsia me mu pin khen kiang dang si.
\v 27 Sipelh atsia tsamnak mun pakhat ah amahni lakpin mi pakhat in a laak lai pe tu in a dip kheh a keu phangin a dip murah a peisa mu si.
\v 28 Tsimi manin a unau te kheh, <<Ka peisa khirh leh si. Pan in, ka dip sungah om si,>> ti in rel si.
\p Tsimi phangin lungse dang ngai in laudang ngaingai atsia, <<Pathian in kei vumah me thil a puahnak heh hei si ol na maw?>> ti in pakhat le pakhat tidun dang si.
\p
\v 29 Tsimi zawhin Canaan rama a pa Jacob nenah hong dang atsia amahni vumah a tsang thil tehem rel dang si.
\v 30 Amahni in, <<Mipa ram uktu bawipa in keimahni nenah awn kauh zekzuk in awnpi atsia ram sungah mitsultu te ti in nawn kei si.
\v 31 Sipelh atsia keimahni in, <Keimahni heh mi diktsang si in mitsultu te si ngawl si ung.
\v 32 Keimahni heh pa pakhat tsa te si in unau dang leinih si ung. Pakhat heh om leh ngawlla si. Tsin nautaber heh tuhen Canaan ram ah kei pa thaw om si,> ti in ti si ung.
\p
\v 33 <<Tsin ram uktu bawipa in keimahni nenah, <Midiktsang te nang si le si ngawl heh tibang hen thei tu sing. Nang unau pakhat heh ka nenah zam ula nang innkaw riandung manin lai heh phur in hong ta un.
\v 34 Tsin nang nautaber tsawh ka nenah huai un. Tsimi lekhaw nangmahni heh mitsultu te si ngawlin midiktsang te nang si lam nang thei tu sing. Nang unau heh nang pe leh angkhaw nangmahni khen ram sungah sumpei thei tu si utsi,> kei ti si,>> ti in rel si.
\p
\v 35 Tsin amahni dip te kheh a suah phangin amahni peisa tsun kheh amahni dip sung ten ah a om kheh mu dang si. A pa le amahni in tsimi peisa tsun te kheh a mu phangin lau dang ngai si.
\v 36 Amahni pa Jacob in amahni nenah, <<Nangmahni in tsa nei ngawlin ka zing si utsi. Joseph ah om leh ngawl la si. Simeon ah om leh ngawl la si. Tsin nangmahni in Benjamin ah ka lesak ot lai si utsi. Me thil tehem heh keimah thaw a raltsan dun ruakruak si,>> ti si.
\p
\v 37 Tsimi phangin Reuben in a pa nenah, <<Benjamin ah ka huai leh ngawl asi lekhaw ka tsapa panih te heh rek lai in. Amah kheh keima kut ah ka aap men la na nenah huai leh tu sing,>> ti in rel si.
\p
\v 38 Sipelh atsia Jacob in, <<Ka tsapa heh nangmahni nenah hawhsuk tu ngawl si. Heimansim tiphangin a u pa thi ong la in amah bek tang si. Nang hawhnak lamzin ah harnak a vumah a leng kha a si lekhaw ka sam parin lungsenak thaw mithi khaw ah ka huaisuk kha tu si utsi,>> ti in ti si.
\c 43
\s1 Egypt ah Veinihnak Khualvak
\p
\v 1 Tsin ram sungah riandung kheh a roh leita si.
\v 2 Tsin Egypt ram pin a phurnak tsang te a ei tselh berh ongla phangin amahni pa in, <<Hawh leh ta ula lai dawmlai lei leh ta un,>> ti in amahni kheh rel si.
\p
\v 3 Sipelh atsia Judah in a pa nenah, <<Mipa in, <Nang nautaber nangmahni thaw a peh ngawl lekhaw ka mitmai mu thei tu ngawl si utsi,> ti in nase ngai in tsah kei si.
\v 4 Nangmah in kei naupa heh keimahni thaw na leh asi lekhaw nangma tsa lai lei tu in hawhsuk tu si ung.
\v 5 Sipelh atsia amah na leh ngawl asi lekhaw hawhsuk tu ngawl si ung. Heimansim tiphangin me mipa in kei nenah, <Nang nautaber nangmahni thaw a peh ngawl lekhaw ka mitmai mu thei tu ngawl si utsi,> ti in rel si,>> ti in ti si.
\p
\v 6 Tsin Israel in, <<Heimanin mipa nenah nau pakhat nang nei lai thu kheh rel in ka vumah thil pha ngawl puah si utsim?>> ti in ti si.
\p
\v 7 Sipelh atsia amahni in, <<Mipa khen, <Nangmahni pa heh nung lai maw? Unau dang nei lai u tsim maw?> ti in tsiltsang ngai in keimahni le kei innkaw thu kheh kei dong si. A dongnak te lun in kei o deve nak si atsia, <Nang naupa ka nenah huaisuk un,> ti in a ti tu kheh thei ban ngawl si ung,>> ti in rel si.
\p
\v 8 Tsin Judah in a pa Israel nenah, <<Naupangpa heh keimah thaw leh la tho in hawhsuk tu si ung. Tsimi lekhaw keimahni, nangmah le kei tsano te khen heh thi ngawlin nung tu si ung.
\v 9 Keimah rori heh ama tsa in amahkhan sing. Nangmah in amah kheh ka kuta ngen leh thei si tsi. Keimah in amah kheh huai leh ngawlin na maiah ka koih leh ngawl asi lekhaw a tset ngawlin mawhsiatnak phur tu sing.
\v 10 Kei sanang reng ngawl tsuk ta asin a veinihnak riang lehlawi man tula pelh si sing,>> ti in ti si.
\p
\v 11 Amahni pa Israel in amahni kheh, <<Tsimi bang asi tu lekhaw vang tihen puah ta un. Ram sunga kamrah phaber kheh nang bawm sungah keng un. Mipa tsa in taksa nutnak sii dawmlai no, khuaiti dawmlai no, rimur phun te, myrrh rimur, khil rah, le almond rah te lehsawng pe tuh in keng suk un.
\v 12 Nang kut ah tangka a letnih keng ula nang dip murah peisa a koih lehnak khen nang kut ah keng leh un. Tsimi kheh a ti khelh khanak si kha men thei si.
\v 13 Nang naupa khen keng un. Tho ula mipa nenah hawh leh ta un.
\v 14 Thawmlian Pathian in mipa maiah ngeihharnak nang pe ta sehla amah in nang unau pakhat le Benjamin ah kheh suahleh thei tu si. Keimah vang ka tsa te thaw khek tu ka si lekhaw ka khek si ongla sing,>> ti si.
\p
\v 15 Tsimi manin amahni in lehsawng te le Benjamin ah kheh keng si. Tsin amahni kut ah peisa a letnih keng atsia tho in Egypt ram ah hawh suk dang si. Tsin Joseph maiah ding dang si.
\v 16 Joseph in amahni laka Benjamin ah kheh a mu phangin a inn sung kelentupa nenah, <<Me te kheh ka inn ah huai in sa pakhat tel la ei theih in puah in. Heimansim tiphangin sun in amahni heh keimah thaw laikuang kil dang tu si ung,>> ti in ti si.
\v 17 Mipa in Joseph tiarnak bangin puah si. Tsin mipa in amahni kheh Joseph inn ah huai si.
\p
\v 18 Amahni kheh Joseph innah a huai manin thinphu dang ngai si. Amahni in, <<Meheh amasa in kei dip sungah tangka khirh lehnak manin si kha men thei si. Tsimi manin amah in keimahni raltsan in sual zei atsia kei pom akhaw kei laak te thawlom in sel in kei le tu si,>> ti in ti dang si.
\p
\v 19 Tsin amahni in Joseph inn kheh a khawnen ongla phangin kongkham bulah inn sung kelentu pa kheh nong atsia awnpi si.
\v 20 Amahni in, <<Bawipa keimahni heh amasa in lai lei tu in naiah leng rori si ung.
\v 21 Sipelh atsia tsamnak mun kei leng phangin kei dip te kheh keu si ung. Pan in, kei dip kei keu phangin kei dip mur ah kei peisa tsunnak bang thek ten in om berh si. Tsimi manin peisa te kei kut rori in keng leh si ung.
\v 22 Lai lei lehnak tuh peisa adang in kei kut ah kengsuk si ung. Kei dip sungah kei peisa tu in koih sak si ti thei ngawl si ung,>> ti in rel si.
\p
\v 23 Sinapikhaw amah in, <<Nang nenah thinnuamnak om tasen. Nang thinphu mah na un. Nang Pathian le nang pa Pathian in nang dip sungah ro manpha nang koih sak si. Nang peisa ngah ongla sing,>> ti in ti si. Tsin amah in Simeon ah kheh amahni nenah suah si.
\p
\v 24 Tsimi manin mipa in amahni kheh Joseph inn sungah huai in ti pe atsia a kawng te kheh som tiar si. A laak te khen lai pe sak si.
\v 25 Amahni in Joseph ah kheh sun in leng tu si ti in a za manin lehsawng pe tuh tiari ham si. Heimansim tiphangin amahni in tsimi munah lai ei tu si ung ti kheh za ham ongla si.
\p
\v 26 Tsin Joseph ah kheh inn ah a leng phangin a kutah a vongnak lehsawng kheh inn sungah keng atsia amai pin lei ah bokkhup dang si.
\v 27 Tsimi phangin Joseph in, <<Nang relnak a kumter ongla nang pa dam reng maw ee? Amah nung lai maw?>> ti in amahni thu kheh dong si.
\p
\v 28 Amahni in, <<Na sel keimahni pa dam ngai lai in nung lai si,>> ti a tsia bokkhup in kun dang si.
\p
\v 29 Tsimi tselh in panso atsia a nu tsapa, a nau Benjamin ah kheh mu in, <<Meheh nang relnak nang nautaber tsawh si la maw?>> ti in dong si. A mah in, <<Ka tsapa Pathian in na ngeihhar tasen,>> ti in ti si.
\v 30 Tsin Joseph in a nau vumah a lainatnak thinlung a nase leita manin a kap min tuh mun a rang ngai in zei si. A zaunak khan sungah lut in tsimi munah khen kap si.
\v 31 Tsimi zawhin a maiphiah leh atsia pulamah suak in amah le amah kheh supkho atsia, <<Lai ei tuh puah la un,>> ti in rel si.
\p
\v 32 Tsimi manin anihni in Joseph ei tuh atse in le a u le nau te ei tuh adang tse le Joseph ah thaw a ei tu Egypt mite tsa a dang tse in puahsak si. Heimansim tilekhaw Egypt minung ten Hebrew minung te thaw lai kuangkil dang heh Egypt mite tsa a ningtsirnung si.
\v 33 Joseph unau te sungpin a upaber kheh ama upaber tsovo bangin nautaber tian a sangsang in Joseph maiah to tiar si. Tsimi manin pakhat le pakhat aitsan ngai in pan dun dang tseih si.
\v 34 Joseph in ama ei tuh kheh amahni pe si. Sipelh atsia Benjamin tsovo heh amahni tah in a let nga tam sawn si. Amahni kheh in dang in Joseph ah thaw sah dang ngai si.
\c 44
\s1 Khuat Pai
\p
\v 1 Tsin Joseph in a inn kelentupa kheh, <<Me minung te dip sungah lai heh a phur thei tawp in thun in. Tsin a dip mur ten ah amahni tangka ten kheh koih in.
\v 2 Ka ngun khuat kheh nautaberpa dip murah atsang leinak peisa thaw koih in,>> ti in thupe si. Tsin Joseph relnak bangin amah in puah si.
\v 3 Zing khawvar tsangin amahni kheh a laak te thaw hawh tiar si.
\v 4 Amahni kheh khawpi sung pin suak in khawlapi a leng ma in Joseph in a inn kelentupa kheh, <<Tho la, me minung te kheh a ning pin hil ten. Amahni na man phangin, <Hei manin thilpha heh thil sesuak in rul si utsim?
\v 5 Meheh ka bawipa in vengnak khuat si ngawl si maw? Mailam thu theitheinak tuh a mang vengnak si ngawl si maw? Nang puahnak heh thil sesuak puah si utsi,> ti in rel ten,>> ti in ti si.
\p
\v 6 Amahni in amahni kheh man atsia me thu te kheh rel si.
\v 7 Tsimi phangin amahni in, <<Hei manin ka bawipa nangmah in tibang hen awn si tsim? Na sel te heh tsimi bang thil puahnak thaw khawla tasen.
\v 8 Pan in, kei dip mur sungah kei munak peisa Canaan ram pin na nenah keng leh si ung. Kawti bangin na bawipa ngun khuat si maw sui khuat si maw ru tu si ungim?
\v 9 Na sel te lak pin tutu bang asi khen khuat na tawknak pa heh thi tasen. Keimahni khen ka bawipa sel te si tu si ung,>> ti si.
\p
\v 10 Tsimipa in, <<Nangmahni awnnak bangthek in si tasen. Khuat ka tawknakpa heh ka sel si tu si. Nangmahni heh mawhsiatnak si tu ngawl si utsi,>> ti in ti si.
\v 11 Tsimi manin amahni dip kheh arang ngai in lei ah lo suk dang atsia a dip kheh keu dang si.
\v 12 Mipa khen zei si. Upaber pin pan nautaber tian zei atsia Benjamin dip sungah khuat kheh tawk si.
\v 13 Tsimi phangin amahni puan te kheh bal atsia a dip kheh a laak vumah suan leh in khawpi sungah lehlawi leh si.
\p
\v 14 Tsimi manin Judah ah le a unau te kheh Joseph inn ah hawh atsia Joseph ah khen tsimi munah om reng lai in amaiah lei ah bokkhup dang si.
\v 15 Tsin Joseph in amahni nenah, <<Nangmahni in hei puah si utsim? Keima bang minung hen mailam thu theitheinak thaw thil ka puah thei lam heh ka thei ngawl si utsim maw?>> ti in ti si.
\p
\v 16 Tsimi phangin Judah in, <<Ka bawipa na nenah hei rel rih tu si ungim? Hei sim kei awn tuh? Asi ngawl lekhaw kawti bangin phatsan tsawm thei tu si ungim? Pathian in na sel te kei sualnak musek ong la si. Pan in, khuat tawknak pa le keimahni na sel te heh naiah om si ung,>> ti in rel si.
\p
\v 17 Sipelh atsia Joseph in, <<Tsimi bangin puah tu ngawl sing. Khuat rutupa bek heh ka sel si tu si. Nangmahni vang nang pa nenah thinnuam no in hong ta un,>> ti in rel si.
\p
\v 18 Tsimi phangin Judah ah kheh Joseph kungah hawh atsia, <<Maw ka bawipa ngeihharnak in na selpa heh ka bawipa na nenah awn kam khat no awn theinak ka pe sawh rih in. Na selpa ka vumah na thinliah sawh rih mah nen. Heimansim tiphangin nangmah heh Pharaoh ah thaw bangve si tsi.
\v 19 Ka bawipa nangmah in na sel te nenah, <Nangmahni in pa asi ngawl lekhaw unau nei lai u tsi maw?> ti in dong kei si tsi.
\p
\v 20 <<Keimahni in bawipa nenah, <Keimahni in a kumter ongla pa nei si ung. A ter zawhin tsapa nei atsia naupang lai si. A u heh thi ongla si in a nu tsawinak tsa te lakpin amah bek heh a zamnak si. Tsimi manin a pa in amah it leita si,> ti si ung.
\p
\v 21 <<Tsin nangmah hen na sel te nenah, <Amah tsawh ka nenah huai suk un, ka mit rori in pan ot sing,> ti in rel kei si tsi.
\p
\v 22 <<Tsin keinihni in ka bawipa na nenah, <Naupangpa hen a pa zam thei tu ngawl si. Heimansim tiphangin a pa a zam asi lekhaw a pa heh thi tu si,> ti in na rel si ung.
\p
\v 23 <<Sipelh atsia nangmah hen na sel te nenah, <Nang naupa ka nenah nang huai suk ngawl asi lekhaw ka mitmai mu thei leh tu ngawlla si utsi,> kei ti si tsi.
\p
\v 24 <<Tsimi manin, keimahni in na selpa, ei pa nenah kei hong phangin ka bawipa nangma relnak thu te kheh rel si ung.
\v 25 Tsimi phangin keimahni pa in, <Hawh ta ula keimahni tsa in lai dawmlai lei ta un,> kei ti si.
\p
\v 26 <<Sipelh atsia keinihni in, <Hawh thei tu ngawl si ung. Kei nautaber kei nenah a hawh lekhaw hawh suk tu si ung. Heimansim tiphangin kei nautaber kei nenah a hawh ngawl lekhaw mipa mitmai pha mu thei tu ngawl si ung,> ti in rel si ung.
\p
\v 27 <<Tsin na selpa keimahni pa hen, <Ka zi hen keima tsa in tsapa panih tsawi si ti heh thei si utsi.
\v 28 Pakhat heh ka nenpin kiang ongla si. Tsimi manin keimah in, <<Amah heh balreih nak si rori ongla si,>> ti in rel sing. Tsimi pin pan amah kheh mu leh ngawlla sing.
\v 29 Sipelh atsia me tsapa heh ka maitsang pin nang le asi lekhaw a vumah harsanak leng tu si. Ka sam parin lungsenak thaw mithikhaw ah ka huai suk tu si utsi,> ti si.
\p
\v 30 <<Tsimi a si manin, na selpa ei pa nenah leng atsia naupangpa kei nenah a peh ngawl asi lekhaw a nungnak heh naupangpa vumah nga si.
\v 31 Tsin tibang hen thil tsang tu si. Naupangpa keimahni nenah a peh ngawl asi lekhaw amah heh thi tu si. Tsimi manin na sel te hen sam par na sel keimahni pa kheh lungsenak thaw mithi khaw ah huaisuk kha tu si ung.
\v 32 Heimansim tiphangin na selpa hen ei pa nenah, <Naupangpa heh na nenah ka huai leh ngawl asi lekhaw a tset ngawlin ei pa maiah mawhsiatnak tuar tu sing,> ti in naupangpa heh amahkhan in ka huainak si.
\v 33 Tsimi manin ngeihharnak in na selpa keimah heh naupangpa aiawh in ka bawipa sel tuh in tang angkhaw naupangpa heh a u te thaw hawh tiar sawh in.
\v 34 Heimansim tiphangin naupangpa peh ngawlin ei pa nenah kawti bangin kei hawh thei tuh? Tsimi asi ngawl lekhaw ei pa vumah thil sesuak a leng kheh mu tu sing,>> ti in rel si.
\c 45
\s1 Joseph ah Phuangtsawm
\p
\v 1 Tsin Joseph ah kheh a kungah dingtu te maipin sup tsawm zo leh ngawlla in, <<Minung takhem ka nenpin kiang berh un,>> ti in au si. Tsimi manin Joseph in a unau te nenah a phuangtsawm lai in a kungah minung tumah om ngawl si.
\v 2 Tsin Joseph ah kheh ring ngai in kap atsia Egypt minung te le Pharaoh innkawpi tein za si.
\p
\v 3 Tsimi zawhin Joseph in a unau te nenah, <<Keimah heh Joseph ah sing. Ei pa nung lai maw?>> ti in ti si. Sipelh atsia a u tein a lau dang leita manin Joseph maiah heimah o dang thei ngawl si.
\v 4 Joseph in a unau te nenah, <<Ngeihharnak in ka nong un,>> ti in ti si. Tsimi phangin amahni in nong dang si. Joseph in, <<Keimah heh Egypt ram ah nang zuarnak nang nau Joseph ah sing.
\v 5 Sipelh atsia tuhen nai munah keimah nang zuar manin nang khawngai mah na ula mawhsiat dun mah na un. Heimansim tiphangin minung nunnak san tu in Pathian in nang masuan ah keimah leh si.
\v 6 Ram sungah kumnih sung riandung ongla si in lothok ngawlin laikhawl tuh om ngawl hun kum nga tang lai si.
\v 7 Pathian in nangmahni heh lei vumah a tang te si tu in le luatnak nase ngai thaw nang nunnak san tu in nang masuan ah keimah leh si.
\v 8 Tsimi manin nai munah keimah a lehtu heh nangmahni si ngawlin Pathian lehnak si sawn sing. Amah hen keimah heh Pharaoh tsa tuh in pa bang si tu in le a innsang ah bawi si tu in le Egypt ram hem ah uktubawi si tu in ka puah ongla si.
\p
\v 9 <<A rang ngai in ei pa nenah hawh ta ula, <Na tsapa Joseph in, <<Pathian in keimah heh Egypt ram uktubawi in ka puah ongla si. Sanang ngawlin ka nenah hawh suk in.
\v 10 Goshen tinak munah om tu si tsi. Nangmah le na tsa te, na tsa te tsa te na neinak na tuuhon te na kawlpaw te le na neinak hem thaw in keimah thaw khawnen no ah om tu si tsi.
\v 11 Tsimi munah keimah in na tsawm tu sing. Tsimi ngawl lekhaw nangmah le na innkawpi te le na neinak tehem heh minawm tsarah in om tu si utsi. Heimansim tiphangin riandung hun tuh kum nga tang lai si,>> ti si,> ti in rel ta un.
\p
\v 12 <<Pan in, ka kam in ka relnak heh nang mit le ka naupa Benjamin mit in mu si utsi.
\v 13 Ei pa nenah Egypt ram sungah ka tsungnungnak hem le nang munak hem kheh rel ta un. Tsin ei pa ah kheh a rang ngai in naiah huai suk un,>> ti in rel si.
\p
\v 14 Tsimi tselh in Joseph in a nau Benjamin ngawng pin kuah atsia kap si. Benjamin ah khen a ngawng pin kuah in kap deve si.
\v 15 Tsimibek zo lai ngawlin a u tehem khen thut berh atsia amahni vumah kap si. Tsimi zawh in a u tein amah kheh awnpi si.
\p
\v 16 Pharaoh innkawpi tein, <<Joseph u le nau te leng si,>> ti thu kheh za si. Tsimi thu in Pharaoh ah le a sel tehem kheh ang tiar si.
\p
\v 17 Tsimi phangin Pharaoh in Joseph ah kheh, <<Na unau te nenah, <Tihen puah un. Nang laak vumah nang thil te suan in kiang ula, Canaan ram ah hawh ta un.
\v 18 Nangmahni pa le nang innkawpi tehem huai in ka nenah hawh un. Keimah in Egypt ram sungpin ram phaber nang pe tu sing. Ram sunga aphaber kheh ei tu si utsi.
\v 19 Tsimi bangin puah tu in thu nang pe sing. Nang zi te le nang tsano te tsa in Egypt rama sipuh leeng te kheh le un. Nangmahni pa khen huai in hawh un.
\v 20 Nang neinak thilri te kheh pamheih mah na un. Heimansim tiphangin Egypt ram sunga a phaber tehem kheh nangmahni si tu si,> ti in,>> ti in rel si.
\p
\v 21 Tsin Israel tsa tein thu a penak bangin puah si. Joseph in Pharaoh thupenak bangin amahni kheh sipuh leeng te le lampi ah ei tuh lai te kheh pe si.
\v 22 Joseph in a u tehem khen a van thengnak tuh te pe heuh si. Sipelh atsia Benjamin ah kheh ngun tangka zathum le van thengnak tuh zun nga pe si.
\v 23 Tsimi tselh phangin a pa tsa tuh in Egypt rama thil pha te phur tu in laak sawmkhat lampi ah a pa ei tuh sang le lai te phur tu in laak nu sawmkhat te kheh leh si.
\v 24 Joseph in a unau te kheh leh atsia amahni kheh thawn dang si. Tsin amahni nenah, <<Lampi ah haudun mah na un,>> ti in thutsah si.
\p
\v 25 Tsin amahni kheh Egypt ram pin hawh dang atsia Canaan ram, a pa Jacob nenah leng dang si.
\v 26 Amahni in a pa nenah, <<Joseph ah nung lai si. Egypt ram hem kheh amah in uk si,>> ti in rel si. Tsimi phangin Jacob ah kheh a lunglawi si. Heimansim tilekhaw amahni relnak kheh amah in um ngawl si.
\v 27 Sipelh atsia Joseph relnak thu tehem kheh amahni in a rel phangin le Joseph in amah phurnak tuh in a lehnak sipuh leeng te kheh a mu phangin amahni pa Jacob thinlung thazang dim leh si.
\p
\v 28 Tsimi phangin Israel in, <<Tawk si lei. Ka tsapa Joseph ah nung lai si. Ka thi ma in amah mu tu in hawh tu sing,>> ti in ti si.
\c 46
\s1 Jacob Innsang Egypt ah Hawh
\p
\v 1 Tsimi manin Israel in a neinak tehem thaw khualvak tepan si. Tsin Beersheba a leng phangin a pa Isaac Pathian nenah bawlnak pe si.
\v 2 Tsin Pathian in Israel ah kheh zan in lalhnak in, <<Jacob, Jacob,>> ti in pon si.
\p Tsin amah in, <<Nai ah om sing,>> ti in ti si.
\p
\v 3 Amah in, <<Keimah heh Pathian, na pa Pathian sing. Egypt ram ah na hawh suk tu heh lau mah nen. Heimansim tiphangin keimah in me munah khen miphun lianpi pakhat in na puah tu sing.
\v 4 Keimah in Egypt ram ah na hawh suk pi tu sing. Tsimi zawh in keimah in na huai leh rori tu sing. Tsin Joseph in na mit kheh a kut in na sin sak tu si,>> ti in rel si.
\p
\v 5 Tsimi zawh in Jacob ah kheh Beersheba pin hawh atsia Israel tsa tein amahni pa Jacob, a tsano te le a zi te kheh Pharaoh in amah phur tu in a lehnak sipuh leeng in phur si.
\v 6 Tsimi manin Jacob ah le a tsanawn tehem thaw Canaan ram pin a neinak a sumvulh te le thilri khawlnak te kheh keng in Egypt ram ah hawh dang si.
\v 7 Jacob in a tsapa te, a tsapa te tsapa te, a tsanu te, a tsapa te tsanu te le a tsanawn tehem kheh Egypt ram ah huai si.
\p
\v 8 A nuaia te heh Egypt ram ah a hawh Jacob, Israel tsapa te ming si. Reuben ah heh Jacob tsaminlawh si.
\v 9 Reuben tsapa te heh Hanoch, Pallu, Hezron le Carmi te si.
\v 10 Simeon tsapa te heh Jemuel, Jamin, Ohad, Jachin, Zohar le Canaan minu tsapa Shaul te si.
\v 11 Levi tsapa te heh Gershon, Kohath le Merari te si.
\v 12 Judah tsapa te heh Er, Onan, Shelah, Perez le Zerah te si. Sipelh atsia Er le Onan ah heh Canaan ram pin thi si. Perez tsapa te heh Hezron le Hamul te si.
\v 13 Issachar tsapa te heh Tola, Puvah, Jashub le Shimron te si.
\v 14 Zebulun tsapa te heh Sered, Elon le Jahleel te si.
\v 15 Mete heh Leah in Paddan Aram pin Jacob a tuh in a hingsaknak tsapa te si atsia tsanu Dinah ah thaw a tsanu le a tsapa te vaseng heh sawmthum le pathum si.
\p
\v 16 Gad tsapa te heh Ziphion, Haggi, Shuni, Ezbon, Eri, Arodi le Areli te si.
\v 17 Asher tsapa te heh Imnah, Ishvah, Ishvi, Beriah le amahni tsernu Serah te si. Beriah tsapa te heh Heber le Malchiel te si.
\v 18 Me te heh Zilpah tsapa te si atsia Laban in a tsanu Leah nenah a penak monuken si. Zilpah in Jacob a tuh in me tsapa leiruk te heh hingsak si.
\p
\v 19 Jacob zi Rachel tsapa te heh Joseph le Benjamin ah si.
\v 20 Joseph in Egypt ram On khaw a suangbawi Potiphera tsanu Asenath ah thaw tsapa Manasseh ah le Ephraim ah nei si.
\v 21 Benjamin tsapa te heh Bela, Becher, Ashbel, Gera, Naaman, Ehi, Rosh, Muppim, Huppim le Ard te si.
\v 22 Me tsapa leili tehem heh Jacob zi Rachel in a hingsaknak si.
\p
\v 23 Dan tsapa heh Hushim ah si.
\v 24 Naphtali tsapa te heh Jahziel, Guni, Jezer le Shillem te si.
\v 25 Me te heh Laban in a tsanu Rachel nenah monuken a penak Bilhah hingsaknak tsapa te si. Amah in Jacob a tuh in tsapa sarih hingsak si.
\p
\v 26 Jacob tsapa te zi te siar ngawlin Jacob ama sungsuak amah thaw Egypt ram ah a hawh tehem heh a vaseng in sawmruk le paruk si.
\v 27 Egypt ram pin Joseph in tsapa panih nei si. Tsimi manin Egypt ram ah a leng Joseph innkawpi tehem heh a vaseng in sawmsarih si.
\p
\v 28 Goshen hawhnak lamzin huai tu in Jacob in a masuan ah Judah ah kheh Joseph nenah leh si. Amahni in Goshen munah hawh dang si.
\v 29 Joseph in sipuh leeng tiari a tsia a pa Israel ah tawk tu in Goshen ah hawh si. Amah in a pa maiah lang tiar tsawm atsia a ngawng pin kuah in reipi kap si.
\p
\v 30 Tsimi zawh in Israel in Joseph nenah, <<Tuhen thi thei ongla sing. Heimansim tiphangin na nung lai in na mai ka mu ngah ongla manin si,>> ti in ti si.
\p
\v 31 Tsimi phangin Joseph in a unau te le a pa innkawpi te nenah, <<Keimah in Pharaoh nenah hawh in rel tu sing, <Canaan rama ka unau te le ei pa innkawpi te ka nenah leng ongla si.
\v 32 Amahni heh tuukhal te si in a naper heh sum zuat si. Amahni in kawlpaw te, tuuhon te le a neinak thil tehem kheh keng berh ongla si,> ti in rel tu sing.
\p
\v 33 <<Tsin Pharaoh in nangmahni ko akhaw, <Nang napernak hei sim?> ti in nang dong tu si.
\p
\v 34 <<Nangmahni in, <Na sel te le kei papi te asi khen kei naupang no lai pin pan tutian kei naper heh tuukhal te si ung,> ti in rel ta un. Tsimi asi lekhaw Goshen munah khen om thei tu si utsi. Heimansim tiphangin Egypt minung te tsa in tuukhal heh a ningtsirnung asi manin si,>> ti in rel si.
\c 47
\p
\v 1 Tsin Joseph ah kheh Pharaoh nenah hawh atsia, <<Ka pa le ka unau te, a tuu hon te, a kawlpaw hon te le a neinak thil tehem thaw Canaan ram pin leng ongla si. Pan in, amahni kheh Goshen munah om si,>> ti in rel si.
\v 2 A unau te laka minung panga huai atsia Pharaoh maiah hawhpi si.
\p
\v 3 Tsimi phangin Pharaoh in Joseph unau te kheh, <<Hei per si utsim?>> ti in dong si.
\p Amahni in Pharaoh nenah, <<Keimahni na sel te le kei pa te heh tuukhal te si ung,>> ti in rel si.
\v 4 Amahni khen Pharaoh nenah, <<Canaan ram ah riandung roh leita atsia na sel te kei sum zuatnak te tsa ei tuh a om ngawl manin na ram sungah om tu in leng dang si ung. Tsimi manin tuhen ngeihharnak in na sel te heh Goshen ah kei om siang sawh in,>> ti in rel si.
\p
\v 5 Pharaoh in Joseph nenah, <<Na pa le na unau te na nenah leng ongla si.
\v 6 Egypt ram heh na maiah om si. Na pa le na unau te tsawh ram phaber min ah om tiar in. Amahni heh Goshen munah om tiar in. Amahni lak pin a ti thei a om lekhaw ka sumvulnak te khaltu luber in pervo pe in,>> ti in rel si.
\p
\v 7 Tsin Joseph in a pa Jacob ah kheh huai in Pharaoh maiah khen ding tiar si. Tsin Jacob in Pharaoh ah kheh muitsu pe si.
\v 8 Pharaoh in Jacob ah kheh, <<Kum kawzah ha tsi khaw ee?>> ti in dong si.
\p
\v 9 Jacob in Pharaoh nenah, <<Mikhual ka si kum heh kum za le kum sawmthum sing. Ka kum heh dawmpelh napikhaw a sesuak ngai si. Ka kum te hen ka pa te mikhual kum zah ban zo ngawl si,>> ti in rel si.
\v 10 Tsin Jacob in Pharaoh ah kheh muitsu pe atsia a maipin khen pusuak si.
\p
\v 11 Joseph in Pharaoh thupenak bangin a pa le a unau te kheh mun pe a tsia Egypt ram pin ram phaber Rameses ram kheh amahni tso tuh in pe si.
\v 12 Tsin Joseph in a pa le a unau te le a pa innkawpi tehem kheh amahni innkaw mipum zah tenin lai tsawm si.
\s1 Joseph le Riandung
\p
\v 13 Riandung kheh a roh leita manin ram sung hem ah lai ei tuh om ngawl si. Riandung manin Egypt ram le Canaan ram kheh dasamrek si.
\v 14 Joseph in Egypt ram le Canaan ram sunga tsang leinak pin ngahnak tangka hemmuah kheh khawl berh si. Joseph in peisa hem kheh Pharaoh inn ah koih berh si.
\p
\v 15 Tsimi manin Egypt ram le Canaan sunga peisa hem a bo ongla phangin Egypt minung tehem kheh Joseph nenah hawh atsia, <<Lai kei pe in. Heimansim tiphangin peisa hem bo berh ongla si. Hei manin na maiah kei thi men tuh?>> ti in rel si.
\p
\v 16 Tsimi phangin Joseph in, <<Nang peisa abo ongla asi lekhaw nang sumvulh te ka pe ula lai thaw nang theng tu sing,>> ti in rel si.
\v 17 Tsimi manin Joseph nenah a sumvulh te kheh keng in Joseph in amahni sipuh te, tuu te, kawlpaw te le laak te kheh lai thaw theng si. Tsimi kum in a sumvulh te thaw a theng manin amahni kheh lai tsawm si.
\p
\v 18 Tsimi kum kheh a bo phangin amahni kheh a khuavei in Joseph nenah hawh atsia, <<Kei peisa boberh ongla heh ka bawipa maiah thup theihnung ngawl si. Ka bawipa nangmah hen kei sumvulh te khen nei ongla si tsi. Kei ruangpum le kei loram te siar ngawl ka bawipa na maiah a tang heimah om leh ngawlla si.
\v 19 Hei manin na maitsang ah kei loram te le keimahni thi thong tu si ung maw? Kei lai eih tsa tuh in keimahni le kei loram te kei lei nom len. Keimahni le kei loram te thaw Pharaoh sel te si ala ung. Keimahni heh thi ngawlin kei nung theinak tuh in le ram khen a ralthong tuh ngawlin laitsi kei pe in,>> ti in ti si.
\p
\v 20 Tsimi phangin Joseph in Egypt ram hemmuah kheh Pharaoh tsa tuh in lei berh si. Heimansim tiphangin amahni vumah riandung kheh a roh leita manin Egypt mi tehem in a lo te kheh zuar berh si. Tsimi manin ram hemmuah kheh Pharaoh neinak in tsang berh si.
\v 21 Minung te si lekhaw Egypt ram, ramri tawpnak pinpan hatlam ramri tawpnak tian Joseph in khawpi te sungah thawn tiar berh si.
\v 22 Joseph in suangbawi te loram bek kheh lei ngawl si. Heimansim tiphangin Pharaoh in suangbawi te kheh tsovo a penak si. Amahni kheh Pharaoh lai zemnak ei tu te asi manin a lo te kheh zuar ngawl si.
\p
\v 23 Tsin Joseph in mipi te nenah, <<Pharaoh nei tuh in nangmahni le nang loram te tu ni in lei ongla sing. Pan un, meheh nangmahni tsa tuh laitsi si. Nang lo ah tsiing ta un.
\v 24 Laikhawl hun phangin Pharaoh nenah khennga khenkhat pe tu si u tsi. Khennga khenli heh nang lo ah nang tsiing tuh le nang ei tuh si tu atsia nang innkaw le nang tsano te lai tuh si tu si,>> ti si.
\p
\v 25 Tsin amahni in, <<Nangmah heh kei nunnak san tu si tsi. Ka bawipa na maiah mitmai pha kei ngah tiar sawh in. Keimahni khen heh Pharaoh sel te si berh tu si ung,>> ti in rel si.
\v 26 Tsimi manin, Pharaoh in, khennga khenkhat nei tuh in Joseph in Egypt ram ah tu ni tian in lun tuh dan puah si. Suangbawi te loram bek kheh Pharaoh-a si ngawl si.
\p
\v 27 Israel minung te kheh Egypt ram Goshen munah om si. Amahni kheh tsimi mun pin thil tampi nei in khangso in pung tihtak in pung si.
\v 28 Jacob ah kheh Egypt ram ah kum lei sarih om si. Tsimi manin Jacob ah heh kum za le kum sawmli sarih si.
\p
\v 29 Israel ah kheh a thi hun tuh a nong ongla phangin a tsapa Joseph ah kheh ko atsia, <<Tuhen na maiah mitmai pha ngah ongla sing. Ngeihharnak in na kut tsawh ka keeng nuaiah koihla ngeihharnak le thutak in ka vumah puah in. Egypt ram ah ka vi mah nen.
\v 30 Ka pa te thaw munkhat ah zau ot sing. Egypt ram pin ka phur la amahni than ah ka vi tu si tsi,>> ti in rel si.
\p Tsimi phangin Joseph in, <<Na relnak bangin puah tu sing,>> ti in ti si.
\p
\v 31 Tsin Israel in, <<Thu ka tiam in,>> ti in ti si. Joseph in a nenah tsialtsawm si. Tsimi zawhin Israel ah kheh a eihkhun lulam ah a lu kheh kun si.
\c 48
\s1 Jacob in Joseph Tsapa te Muitsu Pe
\p
\v 1 Me thil te zawhin Joseph nenah, <<Pan in, na pa a na si,>> ti in rel si. Tsimi manin Joseph in a tsapa te panih Manasseh ah le Ephraim ah kheh huai si.
\p
\v 2 Tsin Jacob ah kheh, <<Pan in, na tsapa Joseph ah na nenah leng si lei,>> ti in relnak kheh za si. Tsin Israel ah kheh amah le amah a thakol tiar tsawm in eihkhun vumah to si.
\p
\v 3 Tsin Jacob in Joseph nenah, <<Thawmlian Pathian kheh Canaan ram Luz khaw pin ka nenah lang atsia muitsu pe ka si.
\v 4 Tsin ka nenah, <Pan in, keimah in na tsi zai tiar angkhaw na pung tiar tu sing. Tsin miphun siar tselh nung ngawlin na puah tu sing. Me ram heh na om ngawl zawh in na tsanawn te nenah a tset ngawlin amahni neinak si tuh in pe tu sing,> ti si.
\v 5 Egypt ram ah ka leng masuan in na tsawinak na tsapa panih Manasseh ah le Ephraim ah kheh keima si. Reuben ah le Simeon ah ka nei bangpah in amahni khen heh keima si tu si.
\v 6 Amahni zawh in na neinak na tsa tehem heh nangma si tu si. Amahni in ro a tso tu phangin amahni heh a u te ming in konak si tu si.
\v 7 Keimah heh Paddan ram pin ka hawh phangin Canaan ram hawhnak lamzin Ephrath khaw thaw dawmlai khawla thah min pin khen Rachel ah kheh ka kung pin thi si. Bethlehem tinak Ephrath khaw hawhnak lamzin ah amah kheh vi sing,>> ti in rel si.
\p
\v 8 Tsin Israel in Joseph tsapa te a mu phangin, <<Mete heh tu te ha?>> ti in dong si.
\p
\v 9 Tsin Joseph in a pa nenah, <<Amahni heh ka tsapa te si atsia Pathian in me ram pin a penak si,>> ti in rel si.
\p Israel in, <<Amahni tsawh ka nenah huai la muitsu pe tu sing,>> ti in ti si.
\v 10 Tuhen Israel a heh a kumter in a mit mal ongla a si manin khawmu thei leh ngawlla si. Tsin Joseph in a tsapa te kheh a kungah nong tiar atsia Israel in amahni kheh thut in kuah si.
\v 11 Tsimi tselh in Israel in Joseph ah kheh, <<Na mitmai mu tu in ruat leh ngawl la pelh sing. Sipelh atsia pan in, Pathian in na tsa te riang mu tiar ka si,>> ti in rel si.
\p
\v 12 Tsin Joseph in Israel khuk kunga a tsapa panih te kheh le atsia lei lakah bokkhup si.
\v 13 Tsimi zawh in Joseph in a tsapa te panih kheh le si. Tsin Ephraim ah kheh a taklam in le atsia Israel kehlam ah koih in tsin Manasseh ah kheh a kehlam in le atsia Israel taklam ah koih in a nenah nong tiar si.
\v 14 Tsin Israel in a kut taklam suah atsia a nauta sawn Ephraim lu vumah suan si. Manasseh ah heh tsaminlawh sipelh atsia a kehlam kut kheh suan si. A kut te kheh kalhdun si.
\v 15 Amah in Joseph ah kheh muitsu pe in amah kheh,
\q1 <<Ei pa Abraham le Isaac te lam huaitu Pathian,
\q1 Ka nun sung hemmuah tu ni tian keimah khaltu Pathian,
\q1
\v 16 Senak hemmuah lakpin keimah a dentu vanvummi in,
\q1 Me naupangno te heh muitsu burh tasen.
\q1 Amahni heh ka ming in sisen,
\q1 Ka pa te Abraham le Isaac te ming in sisen konak si tasen.
\q1 Amahni heh lei vumah siar tselhnung ngawlin zai tasen,>>
\m ti in ti si.
\p
\v 17 Joseph in a pa kut taklam kheh Ephraim lu vumah a suan kheh a mu phangin a thinkim ngawl si. Tsimi manin Ephraim lu vuma a pa kut kheh le sak in Manasseh lu vumah thawn sak si.
\v 18 Tsin Joseph in a pa nenah, <<Ei pa tibang tson si ngawlin me pa heh tsaminlawh si atsia na kut taklam a lu vumah suan in,>> ti in rel si.
\p
\v 19 Sipelh atsia a pa in el in, <<Thei reng sing ka tsapa, thei reng sing. Amah heh minung pakhat in tsang tu atsia mi thupi si tu si. Sipelh atsia a naupa heh ama tah in thupi sawn leilei tu si. A tsanawn te khen siar tselh nung ngawl miphun in tsang tu si,>> ti in ti si.
\p
\v 20 Tsimi ni in Jacob in amahni kheh, <<Israel mite in, <Pathian in nangmah heh Ephraim le Manasseh bangin na tsang tiar tasen,> ti in, nangmahni thawm in Israel heh muitsu si tasen,>> ti in muitsu burh si. Tsimi manin Ephraim ah kheh Manasseh masuan ah koih si.
\v 21 Tsin Israel in Joseph nenah, <<Pan in, ka thi tu si lei. Sipelh atsia Pathian kheh nangmah thaw om tu atsia na pa te ram ah na huai leh tu si.
\v 22 Tsimibek zo ngawlin na unau te vumah a tsuangtsung in Amor mi te nena ka lenak ka vangsang le ka thel heh na tsovo pakhat in na pe sing,>> ti in ti si.
\c 49
\s1 Jacob in a Tsapa te Muitsu Pe
\p
\v 1 Tsin Jacob in a tsapa te ko atsia, <<Khawm dang ula tuzawh in nangmahni vumah hei a leng tu ti nang rel tu sing.
\b
\q1
\v 2 <<Nangnihni Jacob tsa te khawm dang ula ngai un.
\q1 Nang pa Israel thu kheh ngai un.
\b
\q1
\v 3 <<Reuben, nangmah heh ka tsaminlawh si tsi.
\q1 Ka kolnak le ka thazang tepannak si tsi.
\q1 Ultungnak sangber le huham sangber si tsi.
\q1
\v 4 Tilian bangin na khang si khen, adakber ah leng tu ngawl si tsi.
\q1 Heimansim tiphangin na pa eihkhun vumah kai in bal tiar si tsi.
\q1 Amah heh ka zaunak vumah kai si.
\b
\q1
\v 5 <<Simeon le Levi heh unau si.
\q1 Haltanak heh a ralhiam vangsang in mang si.
\q1
\v 6 Ka raula heh amahni thurelnak munah hawh deve tu ngawl si.
\q1 Ka tsungnungnak heh amahni khawmnak munah pawl tu ngawl si.
\q1 Amahni thinrawnak in minung rek si,
\q1 Tsin amahni otnak in kawlpawtsang thari sattawng si.
\q1
\v 7 Amahni thin liahnak kheh tsamnak si tasen.
\q1 Amahni haltanak le thinrawnak te heh tsamnak si tasen.
\q1 Jacob sungah amahni kheh khensep angkhaw,
\q1 Israel sungah amahni kheh thehsep tu sing.
\q1
\v 8 <<Judah nangmah heh na unau te thangphatnak si tsi.
\q1 Na kut heh na ral te ngawng ah om tu si.
\q1 Na pa tsa te na maiah kun tu si.
\q1
\v 9 Judah ah heh khiantih no si.
\q1 Ka tsapa nangmah hen ramsa na ei min pin hawh si tsi.
\q1 Khiantih bangin bok si tsi.
\q1 Khiantih bang amah kheh tu in dor ngam tu sim?
\q1
\v 10 Judah nenpin kumpibawi thingkhawh kiang tu ngawl si.
\q1 Tsin dan petu kheh Shiloh\f + \fr 49:10 \fk Shiloh\ft : Hebrew awntsang si in sullam dang nei men tu pelh in a tam sawn minah Messiah a kawh otnak si (Eze 21:26-27 pan in).\f* a lengma hem a kawng laklawh pin kiang tu ngawl si.
\q1 Minung tein a thu kheh lun tu si.
\q1
\v 11 Alaak kheh tsapit kuang ah le
\q1 A laakno kheh tsapit kuang phaber ah khit si.
\q1 Amah hen a van te kheh tsapit zu ah sisen,
\q1 A puansilh te kheh tsapit thisen sungah sisen sawp si.
\q1
\v 12 A mit te heh tsapit zu tah in hang sawn tu atsia
\q1 A ha te heh khulti tahin ngo sawn tu si.
\b
\q1
\v 13 <<Zebulun ah heh tipithuanthum el ah om tu si.
\q1 Amah heh timbaw tsawlnak mun si tu si.
\q1 A ram heh Sidon tian kau tu si.
\b
\q1
\v 14 <<Issachar heh phurhrit panih laklawh ah a bok laak kol bang si.
\q1
\v 15 Tsawlomnak munpha ram nuam ngai kheh mu tu si.
\q1 A ko ah thilrit phur in napertu sel in tsang si.
\b
\q1
\v 16 <<Dan ah hen a minung te kheh Israel miphun te lakpin pakhat bangin thukhen tu si.
\b
\q1
\v 17 <<Dan ah heh lampi ah a om rul bang si tu si.
\q1 Lamzin ah a om sangkhor bangin sipuh te khawleido kheh tsik tu atsia
\q1 A totu te kheh a ninglam ah thelkalam in let tiar tu si.
\q1
\v 18 Maw BAWIPA na sannak kheh ngak sing.
\b
\q1
\v 19 <<Gad ah heh ralkap tein amah kheh nomreih tu pelh atsia
\q1 Dawltaber in amah in nom reih leh tu si.
\b
\q1
\v 20 <<Asher ah heh lai eih nual noh tu si.
\q1 Kumpibawi tsa tuh in lai ur te puah sak tu si.
\b
\q1
\v 21 <<Naphtali heh sazuk laa lehnak bang si.
\q1 Amah in awnka lum te mang si.
\b
\q1
\v 22 <<Joseph ah heh a rah khaldur tsapit kuang,
\q1 Namkum kungah phunnak tsapit kuang bang si.
\b
\q1 A kak te kheh suum vum tian in zaam si.
\q1
\v 23 <<Thelthiam tein amah kheh rohse ngaiin tawng atsia
\q1 Kaap in erh si.
\q1
\v 24 Sipelh atsia a thel heh a thakol reng tu si.
\q1 Jacob-a Thawmlian Pathian kut kolnak thawm in a ban te kol tiar si.
\q1 Tsimi kolnak heh tuukhal, Israel mite Lungpi pin leng si.
\q1
\v 25 Na pa Pathian in nangmah na bawm tu si.
\q1 Thawmlian Pathian in muitsu na burh tu si.
\q1 Vanvum pin muitsu te,
\q1 Nuailam athuknak pin muitsu te,
\q1 Khul le sul muitsu burh tu na si.
\q1
\v 26 Na pa muitsu te heh kumkhaw mual sang te leek in
\q1 Ka pupa te muitsu te tahin thupi sawn pittseih si.
\q1 Tsimi te heh Joseph lu vumah om tu atsia
\q1 A unau te lakpin adang tse in a omtupa lu vumah si tu si.
\b
\q1
\v 27 <<Benjamin ah heh nee rikaam thaw bangve si.
\q1 Zinglam in sa ei atsia zan in a longnak kheh thehsep tu si,>>
\m ti in ti si.
\p
\v 28 Tsimi tehem heh Israel miphun leinih te si atsia me awnnak te heh a pa awnkam te si. Amahni tsovo tuh muitsu a om bangin amah in muitsu burh si.
\s1 Jacob Thihnak
\p
\v 29 Tsin Jacob in amahni nenah thu pe atsia, <<Kei heh ka minung te khawmnak ah peh deve tu si lang. Hit mi Ephron lo laia leikaw ah ka pa te thaw ka vi un.
\v 30 Canaan ram Mamre mai Machpelah lo lai a leikaw kheh Abraham in Hit mi Ephron nenah lo thaw, than tsa tuh in a leinak si atsia ama neinak si.
\v 31 Tsimi munah amahni in Abraham ah le a zi Sarah ah vi si. Isaac ah le a zi Rebekah te khen vi si. Keimah in Leah ah kheh vi sing.
\v 32 Lo le leikaw kheh Heth tsa te nenpin leinak si,>> ti in rel si.
\v 33 Tsin Jacob in a tsapa te thu a tsah tselh zawh in a eihkhun vumah a khawluang atsia a nunnak bo in a minung te khawmnak ah khawm deve si.
\c 50
\s1 Egypt tein Jacob ah Kah
\p
\v 1 Tsin Joseph ah kheh a pa maiah kun in a pa kah in thut si.
\v 2 Joseph in sibawi a sel te kheh a pa a uih thei ngawlnak sii thuh tu in thu pe si. Tsimi manin sibawi tein a pa kheh a uih thei tuh ngawlin puah si.
\v 3 Tsimi bangin uih thei ngawlin apuah kheh ni sawmli rei si. Heimansim tiphangin amahni dan in ni sawmli sung puah kul si. Tsimi zawh in Egypt minung tein ni sawm sarih sung kah si.
\p
\v 4 Joseph in a pa a kah ni te kheh a bo phangin Pharaoh innkawpi te nenah, <<Nang maiah mitmai pha ka ngah asi lekhaw ngeihharnak in Pharaoh nenah ti hen ka relsak un,
\v 5 <Ei pa in thu a tiam tiarnak heh, <<Pan in, ka thi tu si lei. Canaan ram ah ka tsek tsawmnak than ah ka vi tu si tsi,>> ti si. Tsimi manin tuhen ei pa vi tu in hawh angkhaw hong leh tu sing ti in ka rel sak ta un,> ti si,>> ti in ti si.
\p
\v 6 Tsin Pharaoh in, <<Nangmah thu a tiam tiar bangin na pa vi tu in hawh ta len,>> ti in rel si.
\p
\v 7 Tsimi manin Joseph ah kheh Pharaoh sel tehem a inn sunga bawi upa te le Egypt ram sunga bawi upa tehem thaw a pa vi tu in hawh dang si.
\v 8 Tsimi bang deve in Joseph innkawpi tehem, a unau te innkawpi le a pa innkawpi tehem hawh dang si. Amahni tsano te a tuuhon te le kawlpaw te bek kheh Goshen munah zam si.
\v 9 Tsimi bek zo ngawlin sipuh leeng te le sipuh ralkap te khen Joseph ah thaw hawh deve atsia tampi dang si.
\p
\v 10 Amahni kheh Jordan run rala Atad tsang tsil min a leng phangin nase ngaingai in lungse in kap dang si. Joseph in ni sarih sung a pa kheh kah si.
\v 11 Atad tsangtsil min pin mithi kahnak kheh tsimi ram ah a om Canaan minung tein a za phangin, <<Me Egypt te kap heh a nase leita sie,>> ti in ti si. Tsimi asi manin Jordan run ral tsimi mun kheh Abel Mizraim\f + \fr 50:11 \fk Abel Mizraim\ft : Hebrew awntsang si in <<Egypt te kah si>> tinak si.\f* ti in mingsa si.
\p
\v 12 Tsimi manin Jacob tsa tein a pa thupenak bangin puah si.
\v 13 Heimansim tiphangin a tsapa tein amah kheh Canaan ram ah huai si. Abraham in Hit mi Ephron nenah lo thaw a leitsihnak Mamre mai Machpelah lo lai a than tuh in a neinak leikaw ah a pa kheh vi si.
\v 14 A pa kheh a vi tselh phangin Joseph ah kheh a unau te le a pa vi tu in a luntu tehem thaw Egypt ram ah hong leh dang si.
\s1 Joseph in a U te Amahkhan Leh
\p
\v 15 Joseph unau tein a pa thih a mu phangin, <<Joseph in kei haw khamen tu si. Tsimi zo ngawl a vumah sesuak ngai in kei puahnak tehem lehrul leh rori tu si,>> ti in ti dang si.
\p
\v 16 Tsimi manin Joseph nenah nalang pakhat leh atsia, <<Na pa athi ma in kei nenah thu pe kei si.
\v 17 Amah in, <Joseph nenah, <<Na unau te sualnak te zah sak sawh in ti in na kun sawh sing. Heimansim tiphangin na vumah thil pha ngawl puah si,>> ti in rel tiar si,> ti in ti si. Tuhen, ngeihharnak in, na pa Pathian sel te khelhnak heh zah saksawh in,>> ti in ngen si. Amahni in me thu kheh a rel phangin Joseph ah kheh kap si.
\p
\v 18 Tsin a unau tein hawh in a maiah kun dang atsia, <<Pan in, keimahni heh na sel te si ung,>> ti in ti dang si.
\p
\v 19 Joseph in amahni kheh, <<Lau mah na un. Heimansim tiphangin keimah heh Pathian dinmun ah om siing maw?
\v 20 Nangmahni in ka vumah thil pha ngawl thaw raltsan ka si utsi. Sipelh atsia Pathian in tu ni thil asinak bangin minung tampi te nunnak san tu in thilpha puah sak ka si.
\v 21 Tsimi asi manin tuhen lau mah na un. Nangmahni le nang tsano te nang tsawm tu sing,>> ti in rel si. Tsimi bangin amahni kheh ngeihhar in thinnuam tiar si.
\s1 Joseph Thihnak
\p
\v 22 Tsimi manin Joseph ah kheh a pa innkawpi te thaw Egypt ram ah om dang si. Joseph ah heh kum za le kum sawm nung si.
\v 23 Joseph in Ephraim tsa te khangthum tian mu si. Manasseh tsapa Makhir tsa te kheh a khuk vum pin khang si.
\p
\v 24 Joseph in a unau te nenah, <<Ka thi tu si lei. Sipelh atsia Pathian in nang veh rori tu si. Tsin nangmahni heh me ram pin hen Abraham, Isaac ah le Jacob nenah a thukamnak ram ah nang huai leh tu si,>> ti in ti si.
\v 25 Tsin Joseph in Israel tsa te nenpin thutiam le atsia, <<Pathian in nang veh rori tu si. Nangmahni in ka ruh te kheh me ram pin phur tu si utsi,>> ti in ti si.
\v 26 Tsimi manin Joseph ah heh kum za le kum sawm a kim phangin thi si. Amah kheh uih thei ngawl sii thaw puah atsia Egypt rama mithi kuang sungah koih si.
