\id MRK
\h MARK
\mt MARK
\mt2 NGANNAK THUTHANG PHA
\toc3 MRK
\im Laingantu: John Mark
\im Laisiartu: Rom ah om umtu te
\im Ngankum: A.D. 67-69
\ip Jesuh Khrih napernak heh kum thum val sung hun tsomno bek sipelh atsia, thiltsang te le a thuzirhnak te heh kau ngaingai si. Raula lamhuainak bangin, Mark hen Khrih thuzirhnak tah in a nun ah thiltsang te tam sawn in ngan si. Mark hen Jesuh rimsu tuarnak te kheh ngan lehtset si. Me thulu panih te heh laisiar masatu Rom khawa umtu te tsa in remtsang ngai si. Me umtu te kheh A.D. 65 in erhnak nase ngai in tuar tepan si. Mark hen me thuthang pha heh A.D. 67-69 kawnvel in a ngannak si thei si. Pawlpi masa te'n Mark thuthang pha heh Piter thurelnak theihdiknak in Piter thi zawh in Rom khawa umtu te nenah penak si ti'n tetti khan si. Thuthang pha hen Khrih heh rimsunak vumah nehnak si ti'n me umtu te kheh thazang pe si.
\ip Mark ah heh Johan ti khen konak si (Leh 12:12). A innsang heh Jerusalem ah a om pawlpi masa te tawkdunnak mun si (Leh 12:12). Amah heh Paul le Barnabas te thaw siangbawi naper a veikhatnak khualvaknak ah peh deve si (Leh 13:4-12). Sinapikhaw, a khualvak dang tepan zawh a reingawl in apite kheh zam si (Leh 13:13). Paul in amah kheh a siangbawi naper a veinihnak khualvaknak ah peh tiarngawl si, sipelh atsia Mark a pu Barnabas in amah kheh deih si. Barnabas in Mark ah kheh Cyprus lam ah huai atsia, Paul in Silas ah dengin mundang ah hawh si (Leh 15:3-40). Sinapikhaw, Mark ah heh mangtaak sel in tsang leh atsia, tsimi kheh a tawpnak in Paul in theipi si (2Tim 4:11).
\ip Mark in a thuthang pha heh khen nih in khen si. Alian 1: 1 pin 8:30 tian Mark in Khrih thuneinak kheh rel si. Jesuh thil khumnung puahnak hin 18 te kheh Mark in a khen masa sungah khum si. Khrih in nunnak tinak vum hem ah thunei si. Alian 8:31 pin 16:20 tian Mark in Khrih thihnak, viinak, le tholehnak te kheh ngan si. "Mi Tsapa" tinak ming heh me thuthang pha sungah vei 12 om si. Me ming khen Jesuh thuneinak le Pathian le a minung sinak a neinak kheh langtiar si. Sinapikhaw, Mark in me Mi Tsapa khen heh rimsunak tuar himhim tu si ti'n langtiar si. Amah heh "minung tampi te tsa na persak tu in le mi tampi te dennak tsa in ama nungnak pe tu in leng si sawn si" (10:45).
\ip Jesuh ah heh a ningluntu te tsa in rimsunak tuar si, tsin amahni kheh nun rimsunak tuar deve tu in ko si. Sipelh atsia amah hen rimsunak vum ah neh zo atsia, a minung te kheh san tu si.
\c 1
\s Johan in Lamzin Remnak
\r Mah 3:1-11; Luk 3:2-17
\p
\v 1 Meheh Pathian Tsapa Jesuh Khrih thuthang pha a pannak si.
\p
\v 2 Profet te laibu sungah, "Ngai in, na mai ah na lamzin sialsak tu tuh in ka nalang kheh na masuan ah leh ham sing."
\p
\v 3 "Hampalak ah mi pakhata au aw khen, 'BAWIPA lampi kheh sialsak ula, ama zin te kheh tsam tiar un,' " ti'n ngannak bangin si.
\p
\v 4 Mi te kheh Johan in hampalak ah niim atsia, sualzahnak tsa sual sirnaka niimnak thu rel si.
\p
\v 5 Judea peng sunga minung tehem le Jerusalem khaw sunga minung tehem in Johan nenah hawh atsia, amahni sual te phuang dang si. Tsin, Johan in Jordan run ah niimnak peberh si.
\p
\v 6 Johan in kalauk mul puan sil atsia, savun in a el kilh si. Khau le hampalak khuaiti te heh a lai eih si.
\p
\v 7 A thurelnak ah, "Ka ning pin a lengtu pa heh keima tah in mak sawn pittseih si. Keimah hen ama kedawl ri kheh kun in suutsak tu riang taak ngawl sing.
\p
\v 8 Keimah hen ti thaw niimnak pe miau nang sing. Sinapikhaw amah hen Raula Thiangrim in niim tu nang si," ti'n ti si.
\s Jesuh Niimnak
\r Mah 3:13-17; Luk 3:21-22
\p
\v 9 Tsimi hun lai in tibang hen thiltsang si. Galilee peng Nazareth khaw pin Jesuh ah kheh leng atsia, Johan in Jordan run ah niim si.
\p
\v 10 Ti sung pin a suak natsang in, van te a khen kheh mu atsia, Raula kheh khuro bangin ama vumah a tolhsuk kheh Johan in mu si.
\p
\v 11 Tsin, van pin aw pakhat ring atsia, "Nangmah heh ka it pittseihnak ka tsapa si tsi. Na vumah ang ngai sing," ti'n ti si.
\s Jesuh Sualroih Tawknak
\r Mah 4:1-11; Luk 4:1-13
\p
\v 12 Makhat in Jesuh ah kheh Raula in hampalak ah huai si.
\p
\v 13 Tsimi ah ni sawmli sung om in Satan in sualroih si. Tsimi munah sapi te thaw om in vanvummi te'n amah kheh tuamlawm si.
\s Ninglun Masa Ber te
\r Mah 4:12-22; Luk 5:1-11
\p
\v 14 Johan ah kheh thawng tohnak a si zawh in, Jesuh ah kheh Galilee peng ah hawh in, Pathian uknak thuthang pha rel atsia,
\p
\v 15 "A hunkim ongla in, Pathian uknak khen nong ong si lei. Nang sual sir ula, thuthang pha heh um un," ti'n rel tseihzel si.
\s Ninglun Masa Ber te Konak
\r Mah 4:18-22; Luk 5:1-11; Joh 1:35-42
\p
\v 16 Galilee Tipi kung ah a hawh tseih lai in Simon ah le a nau Andrew ah tipi sungah sur a seh tseih kheh mu si. Heitasim tiphangin amahni heh ngalentu te si.
\p
\v 17 Jesuh in, "Ka lun ula, minung te lentu si tu in nang puah tu sing," ti'n ti si.
\p
\v 18 Makhat in a sur te kheh zam atsia, amah lun kawm nom si.
\p
\v 19 Dawmlai a hawh zawh in, Zebedee tsapa Jeim ah le a nau Johan te kheh khawm sungah sur a tholh kawm tseih lai tum mu si.
\p
\v 20 Makhat in amahni kheh ko si. Amahni'n a pa Zebedee ah le khawm sunga a zawngnak sel te kheh zam atsia, a ning pin lun kawm si.
\s Khawvang te Nawtnak
\r Luk 4:31-37
\p
\v 21 Amahni kheh Kapernaum ah hawh dang si. Sabbath ni in sinakok ah lut nomper atsia, thu zirh si.
\p
\v 22 Daan zirhtu te bang si ngawl in, thuneitu pakhat bangin amahni kheh thu a zirh manin, amahni'n a zirhnak kheh khum ngai dang si.
\p
\v 23 Amahni sinakok sungah raula nawngkaia zingnakpa pakhat om si. Ama'n au atsia,
\p
\v 24 "He! Nazareth te Jesuh, heimah kei seng mah nen. Nangmah thaw puah tuh hei nei si ung im? Keimahni siatsuah tu in leng si tsi maw? Nangmah heh tu si ti, na thei sing. Pathian Mi Thiangrim si tsi," ti'n ti si.
\p
\v 25 Sinapikhaw Jesuh in amah kheh hau atsia, "Mengdeen la ama sung pin tson suak!" ti'n ti si.
\p
\v 26 Raula nawngkai khen tsimi pa kheh tson tsurtsur tiar atsia, dampi'n au in, a sung pin suak si.
\p
\v 27 A vaseng in khum ngai dang si. Tsimi manin, "Meheh hei thu sim? Hei zirhnak ther sim? Raula nawngkai te riang in thuneinak thaw thu a pe phangin a thu ngai si," ti'n pakhat le pakhat dong dun si.
\p
\v 28 Tsin, ama thu kheh Galilee peng sung hem ah makhat in thang si.
\s Minaa Tampi Dam Tiarnak
\r Mah 8:14-17; Luk 4:38-41
\p
\v 29 Sinakok pin a suak dang tselhtsang in, Jeim ah le Johan te thaw Simon ah le Andrew te inn ah dum dang si.
\p
\v 30 Tsin, amahni'n Simon zi nu kheh a natdun zau reng lam amah rel dang si.
\p
\v 31 Jesuh in a nenah hawh atsia, a kut pin len in, phong si. Makhat in a natdun dam in, amahni tsa tuh in lai eih puah sak si.
\p
\v 32 Simlam ni a da phangin, mi te'n minaa tehem le khawvanga zingnak tehem kheh Jesuh nenah huai dang si.
\p
\v 33 A khawsen in kawka bul ah khawm dang si.
\p
\v 34 Tsin, natnak hintsang a vei minaa tampi te kheh dam tiar heuh atsia, khawvang tampi nawt sak si. Khawvang te'n amah thei a si manin, heimah awn siang ngawl si.
\p
\v 35 A thaizing khawvar ma tho atsia, pusuak in hampalak ah hawh in sawngen si.
\p
\v 36 Tsimi manin Simon ah le ama nenah om te'n amah zei dang si.
\p
\v 37 A tawk dang phangin, "Mi tehem in zei na si," ti'n amah kheh rel dang si.
\p
\v 38 Tsimi phangin Jesuh in, "Thu zirh tu in khaw dang ah hawh dang a sing. Heitasim tiphangin me thu man hen leng sing," ti'n amahni kheh ti si.
\p
\v 39 Tsimi manin ama'n Galilee peng sung hema amahni sinakok te ah thu zirh tseihzel in, khawvang te nawt sak si.
\s Pharnat Damthiangnak
\r Mah 8:2-4; Luk 5:12-14
\p
\v 40 Miphar pakhat in Jesuh nenah hawh atsia, khuklepbok in, "Na nuam a si lekhaw damthiang tiar thei ka si tsi," ti'n kun si.
\p
\v 41 Jesuh in ngeihhar ngai in, a kut zar in amah kheh zen atsia, "Dam tiar nuam na sing; damthiang in," ti'n amah kheh ti si.
\p
\v 42 A awn tselhtsang in makhat in a pharnat khen zam atsia, damthiang si.
\p
\v 43 Tsimi pa kheh Jesuh in hawh tiar zep nom in,
\p
\v 44 "Meheh tumah rel mah nen. Hawh ta la suang te nenah muh tsawm ten. Na damthiang ongla kheh amahni nenah tetti a si tuh in Mawsi thukhaam bangin bawlnak pe ten," ti'n ti si.
\p
\v 45 Sinapikhaw ama'n hawh atsia, a nuamnuam in rel tseih in, a thang hehu tiar manin Jesuh ah kheh mi te theipum tuh in khawpi sungah lut thei ngawl in, khaw pulam hampalak ah om si. Tsin, mi te'n mun hem pin amah kheh zuan dang si.
\c 2
\s Zenat Veipa Damnak
\r Mah 9:2-8; Luk 5:18-26
\p
\v 1 Ni dawmlai a rei zawh in Jesuh ah kheh Kapernaum khaw sungah lut leh in, inn sungah a om lam kheh thang hehu si.
\p
\v 2 Makhat in mi tampi te khawm dang in, kawka bul ah pohriang omnak dong ngawl tian in mi dim si. Tsin, Jesuh in amahni kheh thu zirh si.
\p
\v 3 Tsimi lai in mi pali te'n kut le kawng zenat veipa pakhat kheh zawng dang in a nenah phurh dang si.
\p
\v 4 Minung a tam leita manin a nenah a zuan dang thei ngawl phangin, a vum pheta innkhuh kheh phok dang si. Tsimi tselh phangin zenat veipa kheh a zaunak thaw in lehsuk dang si.
\p
\v 5 Jesuh in amahni umnak kheh a mu phangin, zenat veipa kheh, "Tsapa, na sual te zahnak si ongla si tsi," ti'n ti si.
\p
\v 6 Tsimi munah a to deve Daan zirhtu pawlkhat te'n,
\p
\v 7 "Heita me pa hen Pathian relse in awn nan tih im? Pathian siar ngawl tu in sual zah thei sim?" ti'n ruat dang si.
\p
\v 8 Amahni ruat dangnak kheh Jesuh in a thinlung in thei kuhdek atsia, "Hei manin nang thinlung sungah meheh ruat dang tseih si utsim?
\p
\v 9 Kut le kawng zenat veipa heh, 'Na sual te zahnak si ongla si tsi,' ti le 'Tho in, na zauphah zialla hawh in,' ti heh hei rel beih sawn tu sim?
\p
\v 10 Sinapikhaw Mi Tsapa hen leivum ah sualzah theinak huham a nei lam nang thei tuh in si," ti'n ti atsia zenat veipa kheh,
\p
\v 11 "Na rel sing, tho in, na zauphah zialla inn ah hong ten," ti'n ti si.
\p
\v 12 Makhat in minaa pa kheh tho atsia, a zauphah kheh zial in mi hem mai pin a suakper manin mi hem in khum ngai in, "Tibang heh mu awngkel lai ngawl si sing," ti'n Pathian thangphat dang si.
\s Levi ah Konak
\r Mah 9:9-13; Luk 5:27-32
\p
\v 13 Jesuh ah kheh tipi kung ah hawh lehleu si. Mihonpi te a nenah leng dang atsia, ama'n thu zirh si.
\p
\v 14 A hawh tseih lai in Alfas tsapa Levi ah kheh siahkhon zung ah a to reng mu in, "Ka lun in," ti'n ti si. Amah khen tho in lun nom si.
\p
\v 15 Tsin tihen thil tsang si. Amah kheh Levi inn ah laikuang a kil lai in, siahkhon tampi te le misual tampi te'n Jesuh ah le ama ningluntu te kheh laikuang kilpi si. Tsimi munah mi tampi om dang in, amah lun dang si.
\p
\v 16 Ama'n siahkhon te le misual te laikuang a kilpi kheh Daan zirhtu te le Farasi te'n a mu phangin, "Siahkhon te le misual te thaw a ei a in heh kawti thu sim?" ti'n ningluntu te kheh ti si.
\p
\v 17 Jesuh in a za phangin, "Midam te'n sibawi kintsak ngawl in, minaa te bek in kintsak si. Midik te ko tu in leng si ngawl in; misual te'n a sir leh tuh in leng si sawn sing," ti'n amahni kheh ti si.
\s Laitsangnak Thu
\r Mah 9:14-15; Luk 5:33-35
\p
\v 18 Johan ningluntu te le Farasi te'n laitsang si. Amahni kheh Jesuh nenah hawh atsia, "Johan ningluntu te le Farasi te'n laitsang si. Sinapikhaw hei manin na ningluntu te'n laitsang ngawl sim?" ti'n ti dang si.
\p
\v 19 Tsimi manin Jesuh in, "Mohuai pa rualpi te khen mohuai pa thaw a om dang lai in, laitsang thei tu si maw? Mohuai pa thaw a om dang sung hem amahni'n laitsang thei tu ngawl si.
\p
\v 20 Sinapikhaw mohuai pa kheh amahni nen pin a le hun leng tu in, tsimi hun phangin amahni'n laitsang leh tulai si.
\p
\v 21 Tumah in puan lun kheh puan ther in belh ngawl si. Tsimi bangin a belh a si lekhaw, puan ther in puan lun kheh nukreih tu atsia, a bal vang leilei tu si.
\p
\v 22 Tsin, tumah in savun num lun sungah tsapit zu ther thun awng ngawl si. A thun a si lekhaw tsapit zu ther khen savun num lun kheh keh tiar tu atsia, tsapit zu kheh baw thong tu in, savun num khen se thong tu si. Tsimi manin tsapit zu ther kheh savun num ther sungah thun tuh si," ti'n amahni kheh ti si.
\s Sabbath Bawi
\r Mah 12:1-13; Luk 6:1-11
\p
\v 23 Tsimi hun in Jesuh ah kheh Sabbath ni in sangvut lo tawnin hawh si. A ningluntu te'n a hawh thahlam in sangvut vi sik thah dang si.
\p
\v 24 Farasi te'n, "Pan in, heita na ningluntu te'n Sabbath ni in puah daan ngawlnak thil puah sim?" ti'n amah kheh ti si.
\p
\v 25 Sinapikhaw Jesuh in, "David in a rualpi te thaw rikaam atsia, heimah a zing tsawm thei leh ngawlla phangin hei a puah ti siar awng ngawl si utsim maw?
\p
\v 26 Suangbawi ber Abiathar san lai in, David in Pathian inn sungah dum atsia, suang te siar ngawl tumah ei dan ngawlnak, Pathian mai ah linak sang kheh ei si. Tsin, a rualpi te khen pe deve si," ti'n amahni kheh ti si.
\p
\v 27 Tsin, Jesuh in, "Sabbath ni heh minung tsa puahnak si atsia, minung heh Sabbath ni tsa puahnak si ngawl si.
\p
\v 28 Tsimi manin Mi Tsapa heh Sabbath Bawipa khen si meek si," ti'n amahni kheh ti si.
\c 3
\p
\v 1 Jesuh ah kheh sinakok sungah lut lehleu si. Tsimi munah kut ro nat vei pakhat om si.
\p
\v 2 Amahni'n Sabbath ni in minaa dam tiar na maw, ti'n a sual a zei theinak tuh in a kungtsek pin pan dang si.
\p
\v 3 Jesuh in kut ro nat veipa kheh, "Mipi mai ah ding in," ti'n ti si.
\p
\v 4 Tsin, ama'n amahni kheh, "Sabbath ni in thilpha puahdan si maw, thil sesuak puahdan si sawn sim, nungnak san sawn tuh si maw, reek sawn tuh sim?" ti'n ti si. Sinapikhaw amahni kheh mengkhep dang si.
\p
\v 5 Tsin, thinraw ngai in a kawnvel pan zualzual atsia, amahni thinkho leita manin lungse si. Tsin, kut ro nat veipa kheh, "Na kut tsawh zar in," ti'n ti si. Ama'n a kut zar atsia, a kut hatlam bangin dam si.
\p
\v 6 Tsimi natsang in Farasi te'n hawh atsia, Herod minung te thaw Jesuh ah do in siatsuah theinak tuh thurel khawm dang si.
\s Farasi te'n Siatsuah Tuumnak
\r Mah 12:15-16
\p
\v 7 Sinapikhaw Jesuh in ningluntu te thaw tiniim kung ah dan zen si. Tsin, Galilee peng le, Judea peng le,
\p
\v 8 Jerusalem le, Idumea peng le, Jordan run hatlam ram le Tyre le Sidon khawpia mihonpi te khen thilmak a puah saak te za in, ama nenah leng dang si.
\p
\v 9 Mihonpi te a tam leita manin, amah a tuahmawh kha tuh ngawl in, khawm kohno koihsak ham reng tuh in a ningluntu te kheh rel si.
\p
\v 10 Heitasim tiphangin minaa tampi a dam tiar manin, natnak a vei tehem in amah tong ngahthei teek in, amah neek tuptup dang si.
\p
\v 11 Raula nawngkai te khen amah a mu phangin, a mai ah bok atsia, "Nangmah heh Pathian Tsapa si tsi," ti'n au si.
\p
\v 12 Tsimi phangin ama thu kheh a zalhtseih tuh ngawl in nase ngai in kham si.
\s Ningluntu Leinih
\r Mah 10:2-4; Luk 6:13-16
\p
\v 13 Jesuh ah kheh mual vumah kai atsia, a deihnak te kheh ama nenah ko in, amahni'n zuan dang si.
\p
\v 14 Tsin, minung leinih te kheh naper siam si. A naper siamnak heh ama nenah om tu in le thu zirh tu in a leh tuh in le,
\p
\v 15 natnak te dam tiar theinak, le khawvang te nawt theinak huham nei tu in si.
\p
\v 16 Amahni heh Piter ti'n ming ther a sanak Simon ah,
\p
\v 17 Boarnages ti'n ming a sanak Zebedee tsapa Jeim ah le a nau Johan ah, Boarnages heh "Keeka Tsapa te," tinak si;
\p
\v 18 Andrew, Philip, Bartholomew, Mahte, Thomas, Alphaeus tsapa Jeim, Thaddaeus, Kanaan khaw te Simon ah le,
\p
\v 19 amah a zuartu Judas Iscariot ah si. Tsin, amahni kheh inn sungah dum dang si.
\s Raula Thiangrim Relsenak
\r Mah 12:25-29; Luk 11:14-23
\p
\v 20 Lai ei theihnung tuh ngawl tian in mihonpi te khawm dang lehleu si.
\p
\v 21 Tsimi thu kheh ama minung te'n a za phangin, "A am si lei," ti'n ti dang atsia, amah pom tu in hawh dang si.
\p
\v 22 Jerusalem pin a leng suk Daan zirhtu te'n, "Amah hen Beelzebub \f + \fr 3:22 \ft Beelzebub: Satan ming si. \f* nei si," tsin, "Khawvang te uktupa thawmin khawvang te nawt si," ti'n ti si.
\p
\v 23 Tsimi manin Jesuh in amahni kheh ko atsia thusanteh mang in rel si, "Kawti bangin Satan in Satan ah hawl thei tu sim?
\p
\v 24 Uknak pakhat heh khen dun in amah le amah a do a silekhaw, tsimi uknak kheh rei awk tu ngawl si.
\p
\v 25 Innsang pakhat heh a khen dun in a do dun a si lekhaw, tsimi innsang kheh rei awk thei tu ngawl si.
\p
\v 26 Satan heh amah le amah do tsawm in a khen dun a si lekhaw, rei awk thei tu ngawl in bo nom tu si.
\p
\v 27 Mi kol pa kheh hen masa ngawl himhim in a inn sungah lut atsia, tumah in a thil te sut thei tu ngawl si. Tsimi phangin a inn kheh phul thei tu si.
\p
\v 28 "Thungai ngai in nang rel sing; minung tsa te sual hem le Pathian a relse tehem heh sualzahnak si tu si.
\p
\v 29 Sinapikhaw Raula Thiangrim relse in a dotu te heh sualzahnak si awngkel tu ngawl in, kumkhaw hannak tuar tu si," ti'n ti si.
\p
\v 30 Tibang hen ati lawhnak heh amahni'n, "Me pa hen raula nawngkai nei si," ti'n ati manin si.
\s Jesuh le A Nau te
\r Mah 12:46-50; Luk 8:19-21
\p
\v 31 A nau te le a nu kheh inn pulam ah ding in, mi leh atsia amah kheh ko tiar si.
\p
\v 32 Mihonpi te ama kawnvel ah to dang si. Amahni'n, "Pan in, na nu le na nau te nangmah zei in pulam ah om dang reng si," ti'n rel si.
\p
\v 33 Ama'n o atsia, "Ei nu le ka nau te tsawh tu te sim?" ti'n ti si.
\p
\v 34 Ama kawnvel ah a to te kheh pan zualzual atsia, "Me te heh ka nu le ka nau te si!
\p
\v 35 Heitasim tiphangin, Pathian deihnak a puahtu tehem heh ka nau, ka tser le ka nu si," ti'n ti si.
\c 4
\s Leiram Thusanteh
\r Mah 13:1-23; Luk 8:4-15
\p
\v 1 Tsin, Jesuh ah kheh tiniim kung ah thu zirh pan leh si. Mihonpi kheh ama nenah a khawm dang manin, Jesuh ah kheh tiniim vuma khawm sungah dum atsia to si. Mihonpi te kheh tiniim lam nga in ding dang si.
\p
\v 2 Tsimi phangin thusanteh mang in amahni kheh thu tampi zirh si. A thu zirhnak ah,
\p
\v 3 "Ngai ula pan un, laitsi pawitu khen laitsi pawi tu in hawh si.
\p
\v 4 Laitsi a pawi phangin, laitsi khenkhat te kheh lampi vumah tsu in, vana vano te leng in ei sakberh si.
\p
\v 5 Laitsi khenkhat te heh lunglak lei dawm min ah tsu in, lei a dal manin makhat in po si.
\p
\v 6 Sinapikhaw ni a sa phangin vuai in, ham a sa zo ngawl manin roberh si.
\p
\v 7 Laitsi khenkhat te heh ling lak ah tsu in, lingkuang te khang atsia a deep manin muu sa zo ngawl si.
\p
\v 8 Laitsi dang te heh leiram pha min ah tsu in, po atsia khang in muu sa si; khenkhat te a let sawmthum, khenkhat te a let sawmruk in le khenkhat te a let zakhat in zai si," ti'n rel si.
\p
\v 9 Tsin, ama'n, "Zanak tuh beng a nei te'n za tasen," ti'n ti si.
\p
\v 10 Amah ruak a om phangin ningluntu leinih te le a nenah a om tu te'n thusanteh thu om daan kheh dong dang si.
\p
\v 11 Tsimi phangin Jesuh in, "Nangmahni heh Pathian uknak thuthup theizonak penak si ongla si utsi. Sinapikhaw pulama te zong heh heizongza thusanteh bek in zirh si.
\p
\v 12 "Tsimi manin 'Amahni'n a mu thei tuh in pan tseih pelh atsia mu tsiang ngawl si, a za thei tuh in ngai po pelh atsia thei zo ngawl si. Tsimi a si ngawl lekhaw, amahni'n sir leh tu in amahni sual te kheh zahnak si tu si,' " ti'n amahni kheh rel si.
\p
\v 13 Tsin, Jesuh in, "Me thusanteh heh thei zo ngawl si utsim maw? Meheh riang nang thei zo ngawl lekhaw, kawtibang in thusanteh tehem heh thei zo tu si utsim?
\p
\v 14 Laitsi pawitu hen thu kheh pawi si.
\p
\v 15 Lampi kung ah thu pawinak te heh thu a za natsang in makhat in Satan leng atsia, amahni thinlung sungah pawinak thu a lesaknak te kheh si.
\p
\v 16 Tsimi bang deve in lunglak lei dawm min ah pawinak te heh thu heh a za phangin ang ngai in sang zep atsia,
\p
\v 17 amahni sungah ham a nei ngawl manin, tsillem phang awk si. Tsimi zawh in Pathian thu manin harsanak le erhnak a leng phangin a du zep te si.
\p
\v 18 Tsin linglak ah pawinak te heh thu heh za atsia,
\p
\v 19 leivum nungnak tsa thintsawlnak, hausanaka zolnak le midang thil otnak te'n thu kheh deep atsia, a rah pem ngawl te si.
\p
\v 20 Leiram pha minah pawinak te heh thu heh za atsia, saang in, rah atsia, khenkhat te a let sawmthum, khenkhat te a let sawmruk in le khenkhat te a let zakhat in a zai te si," ti'n amahni kheh rel si.
\s Meiinn Thusanteh
\r Luk 8:16-18
\p
\v 21 Tsin, ama'n, "Meiinn heh kho khuh tuh in keng si utsim maw, eihkhun nuai ah koih tuh in keng si sawn si utsim? Meiinn tohnak vumah koih tuh si ngawl si maw?
\p
\v 22 Phuang tuh ngawl thupnak heimah om ngawl in, lang tiar tuh ngawl a thup kuhruk le varnak ah a lang leh tu ngawl heimah om ngawl si.
\p
\v 23 Tutu sikhen zanak beng a nei tehem in za tasen," ti'n amahni kheh ti si.
\p
\v 24 Tsin, ama'n, "Nang zanak thu heh ngaisung po un. Tehnak nang mangnak bangkeek in tehnak si leh tu si utsi. A zatu nangmahni heh tam leilei pe tu si.
\p
\v 25 Heitasim tiphangin tutu sikhen a neitu heh tam leilei penak si tu in, sinapikhaw tutu sikhen a nei ngawl te heh a neih lamtsang riang longsaknak si tu si," ti'n amahni kheh ti si.
\s Laitsi Thusanteh
\p
\v 26 Tsin, ama'n, "Pathian uknak heh mi pakhat in lei ah laitsi pawi atsia,
\p
\v 27 zan in zau in, sun in tho atsia, kawtibang in po in a khang ti a thei ngawl thaw bangve si.
\p
\v 28 Leilung in ama thuthu in rah tiar si. A masa ber in a nah dawn suak in, tsimi tselh phangin vi atsia, tsimi tselh lehleu phangin a vi ah a tsang dimpek in sa si.
\p
\v 29 Lai te ther atsia, laikhawl hun a kim ongla manin a phiokawi thaw in at si," ti'n ti si.
\s Ankam Tsi Thusanteh
\r Mah 13:31-35; Luk 13:18-21
\p
\v 30 Ama'n, "Pathian uknak heh hei thaw bangve dun tiar tu si ung im? Hei thaw santeh tu si ung im?
\p
\v 31 Lei ah pawinak ankam tsi thaw bangve si. Ankam tsi heh leivuma laitsi tehem tah in koh ber si.
\p
\v 32 Sinapikhaw pawi tselh phangin khang atsia, laikuang tehem lak pin lian ber in a tsang manin, kaak lianpi ruai nei atsia, vana vano te'n a lim nuai ah bu sa si," ti'n rel si.
\p
\v 33 Amahni'n a theitsiang theinak tuh in Jesuh in thusanteh tampi mang in thu rel si.
\p
\v 34 Sinapikhaw ama'n thusanteh mang ngawl in heimah rel ngawl si. Amahni ruak a si dang phangin ningluntu te kheh heizongza reltsiang leh si.
\s Tipi Dap Tiarnak
\r Mah 8:23-27; Luk 8:22-25
\p
\v 35 Tsimi ni simlam in ama'n, "Tipi hatlam ral ah hawh dang a sing," ti'n ningluntu te kheh ti si.
\p
\v 36 Mihonpi te kheh a hong tiar dang tselh phangin, Jesuh to hamnak khawm ah to dang in hawh dang si. Tsin, a dang khawm kohno te khen peh deve si.
\p
\v 37 Tsimi phangin khawtawng mak leng atsia, tilet tho in khawm sung tian a leng manin, khawm sung hem ti dim si.
\p
\v 38 Jesuh ah heh khawm ninglam ah lukham kham in eihmu si. Ningluntu te'n amah kheh phong dang atsia, "Sayapa, kei ralberh tu heh nopmawh ngawl si tsim maw?" ti'n ti dang si.
\p
\v 39 Jesuh in tho atsia, huih kheh hau in, tiniim kheh, "Dap den la tsawl den in!" ti'n thupe si. Tsin, huih kheh meng atsia, dapliang si.
\p
\v 40 Tsimi phangin ama'n, "Heita thinphu si utsim? Umnak heimah nei ngawl si utsim maw?" ti'n ningluntu te kheh ti si.
\p
\v 41 Amahni'n lau ngai in, "Me pa heh kawtibang minung sim? Huih le tipi riang in ama thu ngai si men bang poh si!" ti'n ti dang si.
\c 5
\s Khawvanga Zingnakpa Dam Tiarnak
\r Mah 8:28-34; Luk 8:26-39
\p
\v 1 Tsin, tiipi hatlam ral Kadarenes ram ah hawh dang si.
\p
\v 2 Jesuh ah kheh khawm sung pin a suak tsang in, raula nawngkaia zingnak pa pakhat khen ngawr pin suak atsia, amah kheh muak si.
\p
\v 3 Amah kheh ngawr ah om in, thiarri thaw riang in tumah in hen thei ngawl si.
\p
\v 4 Kolkhah in le thiarri thaw in vei tampi hen ongla pelh in, thiarri te kheh botreih atsia a kawnga kol te kheh seureih veng si. Amah kem zo tumah om ngawl si.
\p
\v 5 Sun le zan in mual vum pin le ngawr pin au tseih veng in, lung hiam thaw in at tsawm veng si.
\p
\v 6 Khawlapi pin Jesuh ah kheh a mu phangin, dan vung atsia, khuk lepbok in be atsia,
\p
\v 7 "A Daak ber Pathian Tsapa Jesuh, nangmah thaw hei seng dun sing im? Keimah na erh tuh ngawl in Pathian ming in na kun sing," ti'n ring ngai in ti si.
\p
\v 8 Tibang hen a tinak heh Jesuh in, "Nang, raula nawngkai, me pa sung pin tson suak in," ti'n ati ta si.
\p
\v 9 Jesuh in, "Na ming tu sim?" ti'n ti si. Ama'n, "Keimahni heh tampi kei si ta, ka ming heh Legion \f + \fr 5:9\ft Legion: raalkap thawngruk lai om Rom raalkap bu si. \f* ah sing," ti'n o si.
\p
\v 10 Tsimi ram pin khen amah kheh a nawt tuh ngawl in kun pittseih si.
\p
\v 11 Tsimi lai in tsimi mun mual te kung ah vok hon leida dang si.
\p
\v 12 Khawvang tehem in, "Vok hon sungah kei lut thei tuh in vok hon nenah kei leh sawh in," ti'n amah kheh kun dang si.
\p
\v 13 Jesuh in amahni kheh siang zep si. Raula nawngkai te kheh mi pa sung pin suak atsia, vok sungah dum dang in, liang pin tipi sungah dawksukberh in da dangberh si. (Vok heh thawngnih lun si).
\p
\v 14 Vokkhal te'n dan in khawpi sungah le mun hem ah me thu heh rel si. Tsimi phangin mi te'n tsimi thiltsang kheh pan tu in hawh si.
\p
\v 15 Jesuh nenah a leng dang phangin, khawvang legion \f + \fr 5:15\ft legion: 5:9 ah pan in. \f* in a zingnak pa kheh a van te sil in, lungmu maanngaino in a to reng kheh mu dang atsia, kih ngai dang si.
\p
\v 16 Khawvanga zingnak pa le vok . vumah thiltsang a mutu te'n tsimi thu kheh amahni rel si.
\p
\v 17 Tsimita amahni'n Jesuh ah kheh amahni ram pin suak tu in kun dang si.
\p
\v 18 Khawm sungah a dum phangin khawvanga zingnak pa'n a nenah om tu in kun si.
\p
\v 19 Sinapikhaw Jesuh in siang ngawl in, "Na rualpi te nen ah, inn ah hong ta la, Bawipa in na vumah thilmak a puahnak le nangmah a ngeihharnak thu heh rel ten," ti'n ti si.
\p
\v 20 Tsimi pa'n hawh atsia, Jesuh in ama vumah a puahnak thu kheh Dekapolis ram \f + \fr 5:20 \ft Dekapolis ram: Khawpi sawmkhat tinak si. \f* sung hem ah zalh in, mi tehem in khum ngai dang si.
\s Mithi Naupangnu le Thizungnat Vei Minu
\r Mah 9:18-26; Luk 8:41-56
\p
\v 21 Jesuh ah kheh khawm to atsia, tipi hatlam ral ah hawh lehleu si. Tipi kung ah a om lai in mihonpi te a nenah hawh dang si.
\p
\v 22 Ngai in, sinakok uktu pakhat, Jairus tinak pa kheh lengper si. Amah a mu phangin a kawngbul ah bok atsia,
\p
\v 23 "Ka tsanuno a thi tu zep si. A dam leh tuh in hawh la, ama vumah na kut na suansak a si lekhaw dam atsia nung tu si," ti'n ngeihhar kunlo si.
\p
\v 24 Tsin, Jesuh in amah kheh lun nom in, mihonpi te'n amah kheh lun in teet dun suihsuih si.
\p
\v 25 Tsin, kum leinih sung thizung nat vei minu om si.
\p
\v 26 Ama'n a neih hemmuah mang in sibawi tampi te nenah bawl pelh atsia, nemtsuam nalam sang in roh sawn leilei nom si.
\p
\v 27 Jesuh thu a za phangin, mihonpi lak pin lun khokho atsia, a puan tong si.
\p
\v 28 Heitasim tiphangin ama'n, "A puan ka tong ngah lekhaw dam rori tu sing," ti'n ti si.
\p
\v 29 Makhat in a thi zung kheh tawp zep in, amah khen a dam lam thei tsawm si.
\p
\v 30 Makhat in Jesuh in ama sung pin huham a suak lam thei tsawm atsia, a kawnvela mipi te kheh pan zualzual in, "Ka puan tongtu tu sim?" ti'n ti si.
\p
\v 31 Tsimi phangin ningluntu te'n, "Mihonpi te nangmah teet tseih na munak reng, 'Tu in ka tong sim?' ti'n na ti," ti'n ti dang si.
\p
\v 32 Jesuh in a kawnvel her zualzual atsia, amah tongtu kheh zei si.
\p
\v 33 Minu in ama vumah thiltsang kheh a thei manin kih le tsai tseih thah in amah zuan atsia, bok in a sinak bang thek in thudik hem kheh relberh si.
\p
\v 34 Tsimi phangin Jesuh in, "Tsanu, na umnak in na dam tiar ongla si. Thinnuam in hawh ta la, na veinak natnak pin damzawp reng ten," ti'n ti si.
\p
\v 35 A awn tseih laitum in sinakok uktupa inn pin mi pawlkhat te leng atsia, "Na tsanu thi si lei. Heita Sayapa heh nainok tseih lai si tsim?" ti'n ti si.
\p
\v 36 Jesuh in amahni awnnak a za tsang in, "Thinphu mah nen. Um in," ti'n sinakok uktupa kheh ti si.
\p
\v 37 Tsin, Piter, Jeim ah le Jeim nau Johan te siar ngawl tumah lun siang ngawl si.
\p
\v 38 Sinakok uktupa inn a leng phangin, rung bengbung in kap atsia a riik ngunngun dang kheh mu si.
\p
\v 39 Inn sungah dum atsia, "Heita tibang hen rung bengbung in kap si utsim? Me naupang nu heh a thi si ngawl in, a eihmu si," ti'n amahni kheh ti si.
\p
\v 40 Tsimi phangin amahni'n nautat ngai in nihsan dang si. Tsin, a vaseng in pusuakberh tiar atsia, naupanga nu le pa, le ama nenah om te kheh huai in naupang a zau minah dum si.
\p
\v 41 Tsin, naupang kheh a kut pin len atsia, "Talitha, kumi," ti'n ti si. A sullelam heh, "Tsanu, tho in, ti'n na ti sing," tinak si.
\p
\v 42 Makhat in naupang nu kheh tho atsia, tsiah si. Amah heh kum leinih si. Amahni'n khumngai ngai dang si.
\p
\v 43 Tsimi thu kheh tumah in a thei tuh ngawl in amahni kheh nase ngai in kham si. Tsin, naupang kheh a ei tuh pakhat khat pe tiar si.
\c 6
\s Nazareth te'n Jesuh Elnak
\r Mah 13:54-58
\p
\v 1 Jesuh ah kheh tsimi mun pin hawh atsia, a khaw ah hong in, ningluntu te'n amah lun dang si.
\p
\v 2 Sabbath ni a si phangin sinakok sungah thu zirh pan si. A zatu mi tampi te'n khum ngai in, "Me pa hen me thu te heh kawnai pin ngah nan tih im? Ama kut rori in me thilmak te puah thei tu in ama nenah penak tsimnak heh hei tsimnak nan tih im!
\p
\v 3 Amah heh lettama, Mary tsapa, Jeim, Joses, Judas ah le Simon te u si ngawl si maw? A tser te heh keimahni si om langkhat si ngawl si maw?" ti'n ti dang si. Tsin, amahni kheh ama vumah lung kim ngawl si.
\p
\v 4 Tsimi phangin Jesuh in, "Profet heh ama khaw le ram, a unaupi te le a innkawpi te nenah siar ngawl, mun dang ah upatnak si si," ti'n amahni kheh ti si.
\p
\v 5 Minaa dawmlai te vumah a kut suan atsia, a dam tiar siar ngawl, thilmak heimah puah thei ngawl si.
\p
\v 6 Amahni'n amah a um thei ngawl manin ambuk zo si. Tsin, khaw hem ah khualvak in thu zirh si.
\s Leinih te Lehnak
\r Mah 10:1-42; Luk 9:1-6
\p
\v 7 Ningluntu leinih te kheh ama nenah ko atsia, raula nawngkai te neh theinak huham pe atsia, panih panih in leh si.
\p
\v 8 Nang khualvak min ah thingkhawh siar ngawl thil dang heimah keng mah na un. Tawngphu ha mah na ula, nang lam an sang te keng mah na un; tangka dip sungah tangka ha mah na un.
\p
\v 9 Kedawl bun ula, angki thuahnih in sil mah na un ti'n thupe si.
\p
\v 10 Ama'n, "Kawnai nai ah a sikhen inn pakhat ah nang tsaam phangin tsimi khaw pin nang suak leh ma hem, tsimi inn ah tsaam reng un.
\p
\v 11 Tutu sikhen nangmahni zindung siang ngawl in, nang thu khen a ngai nuam ngawl a si lekhaw, tsimi pin nang suak leh phangin amahni hatlam ah tetti a si tuh in, nang khawborh thin ta un. Thungai ngai in nang rel sing; thukhen ni in Sodom le Gomorrah te tah in tsimi khawpi khen rohngai in tuar sawn tu si," ti'n ti si.
\p
\v 12 Tsimi manin amahni'n hawh atsia, mi te kheh sual a sir tuh in zirh si.
\p
\v 13 Tsin, khawvang tampi nawt atsia, minaa tampi te kheh sathau pawh in dam tiar si.
\s Niimtu Johan Thihnak
\r Mah 14:1-12
\p
\v 14 Jesuh ming kheh a thang leita manin, Herod kumpibawi in ama thu kheh za si. Herod in, "Niimtu Johan ah la si in mithi te lak pin tho tiarnak a si manin me huham te heh amah ah naper si," ti'n ti si.
\p
\v 15 Midang te'n, "Elijah ah si," ti atsia, a dang te hen, "Profet si; a si ngawl lekhaw profet pakhat baang si," ti'n ti si.
\p
\v 16 Sinapikhaw Herod in a za phangin, "Me pa heh a ngawng ka tennak Johan ah si atsia, mithi te lak pin tho ongla si," ti'n ti si.
\p
\v 17 Herod in a nau Philip zi a huaisak manin, tsimi Herodias manin mi leh atsia Johan ah kheh pom in thawng toh si.
\p
\v 18 Heitasim tiphangin Johan in Herod ah kheh, "Na nau zi na huai sak heh a daan si ngawl si," ti'n ti si.
\p
\v 19 Tsimi manin Herodias in Johan ah kheh haw atsia reek ot ngai pelh in, reek thei ngawl si.
\p
\v 20 Heitasim tiphangin Herod in Johan ah heh midik le mi thiangrim a si lam thei tsia, kih in hungtel si. Johan thurelnak kheh Herod in a za phangin a thinlung buai ngai atsia, a thurelnak kheh ang ngai in ngai veng si.
\p
\v 21 Tsimi lai in Herod in ama suak ni puai puah atsia, mithupi te, raalbawi te le Galilee peng sunga bawi upa te sam si. Tsimi ni kheh Herodias tsa in hunpha ngai si si.
\p
\v 22 Tsimi phangin Herodias tsanu in puai puahnak khan sungah dum atsia, laam in, Herod ah le laikuang a kilpinak te ang dang ngaingai si. Tsimi manin kumpibawipa'n khangngai nu nen ah, "Na deihnak taak hem ka ngen in; na pe tu sing," ti'n ti si.
\p
\v 23 Herod in, "Na ngennak taak hem na pe tu sing; ka uknak zahlam tian in na pe tu sing," ti'n tsial tsawm si.
\p
\v 24 Tsimi manin khangngai nu khen a nu nenah hawh in, "Hei ngen tu sing im?" ti'n dong si. A nu'n, "Niimtu Johan lu!" ti'n ti si.
\p
\v 25 Khangngai khen makhat in kumpibawipa nenah dan nawmnawm atsia, "Niimtu Johan lu kheh leng sungah koih la, tu rori hen nai ah na pe tuh in deih sing," ti'n ngen si.
\p
\v 26 Tsimi phangin kumpibawipa kheh thinhar ngai in om si. Sinapikhaw a tsial tsawmnak manin le laikuang a kilpinak te a maisong manin atsanu kheh el nuam ngawl si.
\p
\v 27 Makhat in kumpibawipa khen mi reektu kheh leh atsia, Johan lu kheh ama nenah len tu in thupe si. Tsimi pa kheh hawh atsia, thawnginn sunga Johan ngawng kheh ten si.
\p
\v 28 A lu kheh leng sungah koih atsia, khangngai nu kheh pe in, khangngai nu khen a nu pe si.
\p
\v 29 Johan ningluntu te'n a za phangin thawnginn ah hawh dang atsia, a luang kheh le in, ngawr ah vi dang leh si.
\s Mi Thawngnga Lai Donak
\r Mah 14:13-21; Luk 9:10-17; Joh 6:1-13
\p
\v 30 Tsimi phangin lehnak te khen Jesuh nenah khawm dang atsia, a puah dangnak tehem le thu a zirh dangnak tehem kheh rel dang si.
\p
\v 31 Jesuh in amahni kheh, "Mi om ngawl min ah hawh a singkhaw, tsillem tsawlom dang a sing," ti'n ti si. Heitasim tiphangin minung a lut le a suak a tam leita manin, lai riang ei ngah dang ngawl si.
\p
\v 32 Tsimi manin khawm to dang atsia, mi om ngawl min ah amahni ruak in hawh dang si.
\p
\v 33 Sinapikhaw a hawh dang kheh mi tampi in mu in, amah a si lam thei atsia, khawpi hem pin minung te ama nenah dan dang si. Ama leng ma leng dang in, ama nenah khawm dang si.
\p
\v 34 Jesuh in khawm sung pin suak atsia, mihonpi a mu phangin ngeihhar ngun si. Heitasim tiphangin amahni heh tuukhaltu nei ngawl tuu hon thaw bangve si. Tsimi manin Jesuh in amahni kheh thu tampi zirh pan si.
\p
\v 35 Simlam khawnu ongla phangin ningluntu te'n ama nenah hawh dang atsia, "Nai heh mi om ngawl min si in, khawnu ongla si.
\p
\v 36 Lai ei tuh heimah a nei dang ngawl manin, nai kawnvela ram le khaw hem ah amahni tsa lai lei tu in hawh tiarberh in," ti'n ti dang si.
\p
\v 37 Sinapikhaw Jesuh in amahni kheh o atsia, "Nangmahni in amahni ei tuh pakhat khat pe un," ti'n ti si. Tsimi phangin ningluntu te'n, "Keimahni'n hawh atsia, denari \f + \fr 6:37\ft denari: Rom dar tangka si atsia tsang khat heh patsang pakhat a nilawh si. \f* zanih man sang lei in amahni petu si ung maw?" ti'n ti dang si.
\p
\v 38 Jesuh in, "Sang tsuun kawzah nei si utsim? Hawh ta ula, zei tsuk un," ti'n amahni kheh ti si. Amahni'n a tawk phangin, "Sang tsuun nga le nga panih nei si ung," ti'n ti dang si.
\p
\v 39 Tsimi phangin Jesuh in mihonpi te kheh a hon a hon in hampa hing vumah to tiar si.
\p
\v 40 Mipi te'n zakhat hon, sawmnga hon tibang in a hon a hon in to dang si.
\p
\v 41 Jesuh in sang tsuun nga le nga panih kheh le atsia, van panso in, muitsu a burh tselh phangin, sang kheh hem atsia mipi te a li tuh in ningluntu te kheh pe si. Nga pumnih khehkhen a vaseng in amahni semberh si.
\p
\v 42 A vaseng in khampek in ei dang si.
\p
\v 43 Tsin, ningluntu te'n a val hembangno te kheh khawl dang atsia, kho leinih dim din dang si.
\p
\v 44 Sang eitu te heh patsang veu thawngnga lun si.
\s Ti Vumah Hawhnak
\r Mah 14:22-33; Joh 6:15-21
\p
\v 45 Jesuh in mihonpi te a hong tiar thahlam in, a ningluntu te kheh tipi hatlam ral Bethsaida ah hawh tu in khawm to nomper ham tiar si.
\p
\v 46 Mihonpi te kheh a hong tiar tselh phangin, sawngen tu in mual vumah kai si.
\p
\v 47 Simlam phangin khawm kheh tipi laingial ah om in, amah ruak lei ah om si.
\p
\v 48 Amahni lam nga in huih a ra manin, ningluntu te'n zilhtsak ngai in khawm a hot dang tseih kheh Jesuh in mu si. Zinglam naazi pathum val duk phangin tivum pin ningluntu te nenah hawh atsia, amahni leek tum bangin hawh si.
\p
\v 49 Ningluntu te'n ti vumah a hawh tseih kheh a mu dang phangin, thila ring in au dang si.
\p
\v 50 A vaseng in Jesuh ah a mu dang manin, thinphu ngai dang si. Makhat in Jesuh in amahni kheh awnpi vut in, "Thinphu mah na un; keimah sing; kih mah na un," ti'n ti si.
\p
\v 51 Amahni nen khawm sungah kai atsia, huih khen meng si. Amahni kheh am tihtak in ambuk dang atsia, khum tihtak in khum dang si.
\p
\v 52 Amahni'n a thinkho leita manin, sang thu kheh theitsiang zo dang ngawl si.
\s Mi Tampi Dam Tiarnak
\r Mah 14:34-36
\p
\v 53 Tipi a ten tselh phangin Kennesaret ram ah hawh dang atsia, khawm kheh tsimi munah khit si.
\p
\v 54 Khawm sung pin a suak tsang in, mi te'n amah a si lam thei zep si.
\p
\v 55 Tsimi ram kawnvel hem pin Jesuh om lam a thei tehem in minaa te kheh a zaunak thaw phurh dang si.
\p
\v 56 Jesuh leng min hem, khaw tenau te ah a sikhen khawpi ah a sikhen, tsin ram sungah a sikhen mi naa te kheh dawr munah phur dang in, a puantsepno tong tu in kun si. Tsin, a puantsep a tong ngah tu tehem damberh si.
\c 7
\s Pupa Daan le Pathian Thu
\r Mah 15:1-20
\p
\v 1 Tsin, Jerusalem pin leng Farasi te le Daan zirhtu pawlkhat te kheh Jesuh nenah khawm dang si.
\p
\v 2 Ningluntu pawlkhat te'n a thiang ngawl ti'n tinak kut som ngawl in lai a ei kheh amahni'n a mu phangin, mawhsiat si.
\p
\v 3 Heitasim tiphangin pupa te daan lun in Farasi te le Jew tehem in kut som ngawl himhim in lai ei ngawl si.
\p
\v 4 Tsin, dawr pin a leng phangin kut som ngawl in lai ei ngawl si. Tsimi bek zo ngawl khuat te, bel te, darleng te le eihkhun te som daan le a dang a lunnak pupa daan tampi om lai si.
\p
\v 5 Tsimi manin Farasi te le Daan zirhtu te'n, "Hei manin na ningluntu te'n pupa daan bangin lun ngawl in kut som ngawl in lai ei sim?" ti'n amah kheh dong dang si.
\p
\v 6 Jesuh in amahni kheh o atsia, "Isaiah in nangmahni mi sidat te thu a phuang hamnak a maan taktak si, 'Me mihing te hen a mur bek in upat ka si; sinapikhaw amahni thinlung te heh keimah thaw khawlapi si.
\p
\v 7 Keimah a be heh a thawnthong si. Minung te puah tsawmnak thukhaam te kheh thupom bangin zirh si,' ti'n ngannak bangin si.
\p
\v 8 "Pathian thukhaam kheh zam men atsia, minung te daan, beel te le khuat te som daan le daan dang tampi te lun meek lai si utsi," ti'n ti si.
\p
\v 9 Tsin, Jesuh in, "Nang pupa daan te nang lun theinak tuh in, Pathian thukhaam el thiam ngai si utsi.
\p
\v 10 Heitasim tiphangin Mawsi in, 'Na nu le na pa upat in,' ti in le 'A nu le a pa a tsamtu heh reeknak si tasen,' ti'n ti si.
\p
\v 11 Sinapikhaw nangnihni'n, 'Mi pakhat in a nu le a pa kheh, "Ka nen pin nang ngah tuh thil te heh Korban \f + \fr 7:11\ft Korban: Farasi te'n ni khat ni in temple ah a lu tampi pe tu lai sing ti thu tiamnak sirhsan in Mawsi Daan in thukhaam a penak nu le pa te tsawm tu kheh lun kulngawl si ti thu zirhnak kheh si. \f* si" ' Korban tinak heh Pathian nenah penak lehsawng tinak si.
\p
\v 12 Tsimi bangin a nu le a pa tsa heimah puah siang leh ngawlla si utsi.
\p
\v 13 Pupa te nen pin nang ngahnak nang pupa daan te mangin Pathian thu heh heimah ngawl men in tsan si utsi. Tsin, thil dang tampi puah meek lai si utsi," ti'n amahni kheh ti si.
\p
\v 14 Tsimi tselh phangin mipi tehem kheh ama nenah ko atsia, "Nang vaseng in ngai ula, theitsiang un.
\p
\v 15 Pulam pin minung sungah a dum thil hen amah heimah nawngkai tiar thei ngawl si. Sinapikhaw minung sung pin a suak thil te'n amah nawngkai tiar si.
\p
\v 16 Zanak beng a neitu te'n za tasen," ti'n rel si.
\p
\v 17 Mihonpi te nen pin khen hawh atsia, inn sungah a dum phangin, a ningluntu te'n thusanteh thu dong dang si.
\p
\v 18 Tsimi manin Jesuh in, "Nangmahni khen thei tsiang ngawl deve si utsim maw? Pulam pin minung sungah a dum thil tehem in minung a nawngkai tiar thei ngawl lam heh theitsiang zo ngawl si utsim maw?
\p
\v 19 Heimansim tiphangin pulam pin a lut thil te heh thin sungah lut ngawl in, hupi sungah lut atsia awng ah hawh si. Tsimi manin lai tehem heh a thiang si," ti'n amahni kheh ti si.
\p
\v 20 Tsin aman, "Minung thin sung pin a suak thil te hen minung nawngkai tiar si.
\p
\v 21 Heitasim tiphangin minung te thinlung pin ruatnak sesuak te, zuanzamnak te, nu le pa sualnak te, tualreeknak te,
\p
\v 22 rukonak te, hampumnak te, suaksualnak te, mizolnak te, hurnak te, iksiknak te, mi relsenak te, ngalnak te le tawnak te suak si.
\p
\v 23 Me thil sesuak tehem heh minung sung pin suak si atsia, minung nawngkai tiar si," ti'n rel si.
\s Sirofonisia Minu Umnak
\r Mah 15:21-28
\p
\v 24 Jesuh ah kheh tsimi mun pin tho atsia, Tyre le Sidon khaw kung ah hawh si. Inn pakhat sungah dum in, tumah thei tu deih ngawl pelh atsia, thup tsawm zo ngawl si.
\p
\v 25 Heitasim tiphangin a tsanu raula nawngkaia zingnak minu pakhat in Jesuh leng kheh za atsia, amah nenah hawh in a kawngbul ah bok si.
\p
\v 26 Tsimi minu kheh Grik te si atsia, a suaknak min heh Sirofonisia si. Ama'n ama tsanu sunga khawvang kheh hawl sak tu in kun pittseih si.
\p
\v 27 Sinapikhaw Jesuh in, "Tsa te'n khampek in ei masa rih sen. Tsa te einak lai kheh le atsia, uitso peih heh pha tu ngawl si," ti'n ti si.
\p
\v 28 Tsimi phangin minu'n amah kheh o atsia, "Man si, Bawipa, tsabuai nuaia naupang te lai kulh tiarnak te kheh uitsono te'n ei si," ti'n ti si.
\p
\v 29 Tsimi phangin Jesuh in minu kheh, "Me na awnnak man hen hong talen; na tsanu sung pin khawvang kheh suak ongla si," ti'n ti si.
\p
\v 30 Inn ah a leng phangin khawvang kheh a tsanu sung pin suak ongla atsia, eihkhun ah a zau reng kheh tawk si.
\s Bengngong Awn Thei Ngawl Dam Tiarnak
\r Mah 15:29-31
\p
\v 31 Tyre le Sidon pin khen suak lehleu atsia, Dekapolis ram \f + \fr 7:31\ft Dekapolis ram: Khawpi sawmkhat tinak si.\f* laingial tawnin hawh in Galilee Tipi ah leng si.
\p
\v 32 Mi te'n bengngong in awn thei ngawl pakhat kheh ama nenah huai atsia, ama vumah kut suan tuh in kun si.
\p
\v 33 Jesuh in tsimi pa kheh mipi lak pin mun dangah huai atsia, a kuttsung thaw a beng sung kheh tok in, tsil thuh atsia, a lei kheh zen sak si.
\p
\v 34 Tsimi tselh phangin van panso atsia, huisa in, "Ephphatha," ti'n ti si. A sullelam heh, "Awng sen," tinak si.
\p
\v 35 Tsimi tsang in a beng awng atsia, a awn thei ngawlnak leiloh thei in, tsiangno in awn si.
\p
\v 36 Jesuh in me thu heh mi te nenah a rel tuh ngawl in thupe si. Sinapikhaw a kham doh lekhaw rel leilei sawn nom si.
\p
\v 37 Amahni'n khum tihtak in khum dang in, "Thil tehem kheh pha ngai in puah si. Ama'n bengngong te za tiar in, awn thei ngawl te awn thei tiar si," ti'n ti dang si.
\s Mi Thawngli Lai Donak
\r Mah 15:32-39
\c 8
\p
\v 1 Tsimi hun in mihonpi tam leita in, lai ei tuh heimah nei dang ngawl si. Jesuh in ningluntu te kheh ama nenah ko atsia,
\p
\v 2 "Me mihonpi te heh ka nenah nithum sung om ongla in, lai ei tuh heimah a nei dang ngawl manin ngeihhar ngai sing.
\p
\v 3 Mi pawlkhat te heh khawlapi pin leng si atsia, rikaam in amahni inn ten ah hong tiar ka si tsuk asin, lamlak ah ba thong kha tu si," ti'n ti si.
\p
\v 4 A ningluntu te'n, "Mi pakhat in nai hampalak pin minung tizah heh kawtibang in lai kham thei tu sim?" ti'n o dang si.
\p
\v 5 Jesuh in, "Sang tsuun kawzah nei si utsim?" ti'n amahni kheh dong si. Amahni'n, "Tsuun sarih nei si ung," ti'n ti si.
\p
\v 6 Jesuh in mipi te kheh leilak ah to tiar si. Tsin, sang tsuun sarih kheh le in Pathian paak atsia, hem in mipi te a li tuh in ningluntu te kheh sem si. Tsin, ningluntu te'n mipi te zem dang si.
\p
\v 7 Amahni'n nga kohno dawmlai nei meek in, muitsu pe atsia, mipi te zem tiar meek si.
\p
\v 8 Tsin, amahni'n khampek in ei dang si. A eih val a hembangno te kheh ningluntu te'n khul atsia, kho sarih din si.
\p
\v 9 A eitu te heh patsang veu thawngli lun si. Tsimi tselh phangin Jesuh in amahni kheh inn ah hong tiarberh si.
\s Van lam Theihdiknak
\r Mah 16:1-12
\p
\v 10 Jesuh ah kheh a ningluntu te thaw khawm sungah lut nomper atsia, Dalmanutha khaw ah hawh si.
\p
\v 11 Farasi te ama nenah hawh in, awn sol dun pan si. Amahni'n Jesuh ah a tsulnak in van pina theihdiknak muh tiar si.
\p
\v 12 Sinapikhaw Jesuh in a thinlung in huisa ngun atsia, "Hei manin tusan minung te'n theihdiknak muh ngen nan tih utsim? Thungai ngai in nang rel sing; tusan minung te, theihdiknak muhnak si tu ngawl si utsi," ti'n ti si.
\p
\v 13 Tsin, amahni kheh zam atsia, khawm to lehleu in tipi hatlam ral ah hawh si.
\p
\v 14 Tsimi lai in ningluntu te'n sang keng phawk ngawl in, khawm sungah sang tsuun khat bek nei si.
\p
\v 15 Tsimi phangin Jesuh in, "Farasi te tsol le Herod tsol kheh ralring ngai in pial un," ti'n a ningluntu te kheh tiam si.
\p
\v 16 Tsimi phangin amahni'khen, "Tihen keimahni a tinak heh sang kei keng phawk ngawl ta si," ti'n pakhat le pakhat ti dun dang si.
\p
\v 17 Tsimi kheh Jesuh in a thei phangin, "Sang nang keng ngawl thu heh a heita rel dang tseih si utsim? Mu baan ngawl in thei zo ngawl thotho lai si utsim maw? Nang thinkho renglai si utsim maw?
\p
\v 18 Mit nei reng pelh in mu ngawl si utsim maw? Beng nei reng pelh in za ngawl si utsim maw? Phawk leh ngawlla si utsim maw?
\p
\v 19 Minung thawngnga tsa sang tsuun nga ka hem phanglen a hembang kho kawzah khul sita utsim?" ti'n amahni kheh ti si. Amahni'n, "Kho leinih khul si ung," ti'n o si.
\p
\v 20 Tsin, Jesuh in, "Minung thawngli tsa sang tsuun sarih ka hem phanglen a hembang kho lianpi kawzah khul sita utsim?" ti'n ti si. Amahni'n, "Kho sarih dim khul si ung," ti'n o si.
\p
\v 21 Tsimi manin Jesuh in, "Kawti thei zo ngawl si utsim?" ti'n ti si.
\s Mittsaw Khawmu Tiarnak
\p
\v 22 Jesuh ah kheh Bethsaida khawah leng si. Tsin, mi te'n mittsaw pakhat kheh ama nenah huai in, a tongsak tuh in kun dang si.
\p
\v 23 Ama'n mittsawpa kheh a kut pin kai atsia, khaw pulam ah huai si. Tsin, a mit ah tsil thuhsak atsia, a mit vumah a kut nga in, thil mu thei tsim maw ti'n dong si.
\p
\v 24 Mittsawpa khen panso atsia, "Minung te thingkuang bangin a vak tseih kheh mu sing," ti'n o si.
\p
\v 25 Jesuh in a kut kheh a mit vumah nga lehleu atsia, panso tiar si. Tsimi phangin khawmu thei atsia, minung tehem tsiangno in mu thei si.
\p
\v 26 Jesuh in amah kheh inn ah hong tiar in, "Khawpi sungah hawh in mi te rel tseih men mah nen," ti'n ti si.
\s Piter Thuphuangnak
\r Mah 16:13-20; Luk 9:18-20 ; Joh 6:68-69
\p
\v 27 Jesuh ah le a ningluntu te kheh Sisaria Filipi khaw ah hawh dang in, lamlak ah, "Mi te'n keimah heh tu ka ti sim?" ti'n a ningluntu te kheh dong si.
\p
\v 28 Ningluntu te'n, "Niimtu Johan ah si, ti'n le mi pawlkhat te'n, Elijah ah si ti'n ti na si, tsin, midang te hen, profet pakhat khat si," ti'n o dang si.
\p
\v 29 Tsimi phangin Jesuh in amahni kheh, "Nangmahni'n keimah heh tu si ti'n ka ti si utsim?" ti'n ti si. Piter in o atsia, "Nangmah heh Khrih ah si tsi," ti'n ti si.
\p
\v 30 Tsin, ama thu kheh mi te nenah rel tuh ngawl in nase ngai in kham si.
\s A Thihnak Tuh Rel Hamnak
\r Mah 16:21-23; Luk 9:22
\p
\v 31 Tsin, Mi Tsapa in harsanak tampi a tuar kul tuh te, upa te le suangbawi te le Daan zirhtu te'n han atsia, reek tu in, nithum zawh in a tho leh tuh thu te kheh amahni rel tepan si.
\p
\v 32 Jesuh in me thu heh tsiangkoh in rel si. Tsimi phangin Piter in mun dangah kiangpi atsia, amah kheh hau tepan si.
\p
\v 33 Jesuh in ninglam her in a ningluntu te kheh pan atsia, Piter ah kheh hau in, "Satan, ka ning ah dan in! Heitasim tiphangin nangmah hen Pathian thil te ruat ngawl in, minunga thil te ruat si tsi," ti'n ti si.
\s Thinglamteh Phur Tsawmnak
\r Mah 16:24-27; Luk 9:23-26
\p
\v 34 Tsimi phangin mipi te le a ningluntu te kheh ama nenah ko atsia, "Tutu sikhen keima ning a lun nuam a si lekhaw amah le amah el tsawm sehla, ama thinglamteh phur in ka lun sen.
\p
\v 35 Tutu sikhen ama nungnak a san ottu hen a nungnak sung tu atsia, keima tsa in le thuthang pha tsa in a nungnak a sung tu heh a nungnak san tu si.
\p
\v 36 Mi pakhat in leivumpi heh tso atsia, a nungnak raula a sung a si lekhaw hei nempi tu sim?
\p
\v 37 A si ngawl lekhaw minung a raula nungnak tsa tuh in hei thaw thulh thei tu sim?
\p
\v 38 Tusan zuanzamnak le sualnak a puahtu te lak ah keimah le ka thu te a mizahtu te heh Mi Tsapa khen vanvummi thiangrim te thaw a Pa tsungnungnak ah a leng phangin, mizah deve tu sing," ti'n ti si.
\c 9
\p
\v 1 Jesuh in amahni kheh, "Thungai ngai in nang rel sing, Pathian uknak kheh huham thaw a leng a mu tian, nai ah a ding mi pawlkhat te thi tu ngawl si," ti'n ti si.
\s Mel Thengnak
\r Mah 17:1-13; Luk 9:28-36
\p
\v 2 Ni ruk zawh in Jesuh in Piter ah, Jeim ah le Johan ah kheh huai atsia, amahni ruak in mual sangpi vumah kai dang si. Tsin, Jesuh ah kheh amahni mai ah a mel theng si.
\p
\v 3 A vansilh te kheh leivuma puan sawptu te'n a vaar tiar thei tuh ngawl tian in vaar in, vur bangin ngover si.
\p
\v 4 Tsin, Elijah ah le Mawsi ah lang atsia, Jesuh ah kheh awntsawp pi si.
\p
\v 5 Tsimi lai in Piter in Jesuh kheh o atsia, "Rabbi, nai ah kei om dang heh pha si. Buuk pathum sa dang a sing; pakhat heh nangma tuh, pakhat heh Mawsi-a tuh in le pakhat heh Elijah-a tuh si," ti'n ti si.
\p
\v 6 Heitasim tiphangin amahni'n kih leita in, Piter ah hen a awn tuh thei ngawl si.
\p
\v 7 Tsin, meiro leng in amahni vumah zaam si. Meiro sung pin aw pakhat ring atsia, "Me pa heh ka it pittseihnak ka Tsapa s i. A t h u n ga i u n ! " ti 'n ti s i .
\p
\v 8 Amahni'n a kawnvel a pan nawmnawm phangin Jesuh ah siar ngawl amahni nenah midang tumah mu leh ngawlla si.
\p
\v 9 Mual vum pin a hawhsuk dang tseih lai in, Mi Tsapa heh mithi te lak pin a tho a mu dang ma hem, tua a mu dangnak heh mi te nenah a rel tuh ngawl in thupe si.
\p
\v 10 Ningluntu pathum te'n, mithi te lak pin tho, a tinak heh a sullelam ruat tseih atsia, me thu heh nik reng dang si.
\p
\v 11 Tsin, amahni'n amah kheh, "Heita Daan zirhtu te in Elijah ah leng masa tu si ti'n rel sim?" ti'n dong dang si.
\p
\v 12 Tsimi phangin ama'n o atsia ti hen ti si, "Elijah ah leng masa miau tu in, thil tehem remsek si, Mi Tsapa hen thil tampi tuar tu atsia, mualpho ngai in zingnak tuar tu si ti'n ngannak heh kawti thu sim?
\p
\v 13 Sinapikhaw nang rel sing, Elijah ah leng miau ongla in, ama thu ngan ham saak bangin amahni'n a nuam bangin zing ongla si," ti'n ti si.
\s Raula Nawngkai Zingnak Dam Tiarnak
\r Mah 17:14-19; Luk 9:37-42
\p
\v 14 A ningluntu te nenah a leng phangin, mihonpi te'n amahni kawn atsia, Daan zirhtu te'n amahni thu a dong tseih laitum kheh mu si.
\p
\v 15 Makhat in amahni'n Jesuh ah a mu phangin, mi tehem in lunglawi ngai dang atsia, a nenah dan in nukset dang si.
\p
\v 16 Tsin, Jesuh in Daan zirhtu te kheh, "Amahni thaw hei rel dang si utsim?" ti'n dong si.
\p
\v 17 Mihonpi lak pin mi pakhat in o atsia, "Sayapa, awn thei ngawl raula in a zingnak ka tsapa heh na nenah huai sing.
\p
\v 18 Tsimi raula in a zing natsaang in lei vahnak in mang atsia, tsilbuan paih in, hariat tutuih atsia, khakber veng si. Tsimi manin tsimi awn thei ngawl raula kheh nawt sak tu in na ningluntu te rel sing. Sinapikhaw amahni'n nawt sak thei ngawl si," ti'n ti si.
\p
\v 19 Jesuh in amah kheh o atsia, "Maw umnak nei ngawl miphun te, nang nenah kawtsan nang ompi rih tu sing im? Kontik tian nang or rih tu sing im? Naupang tsawh ka nenah huai un," ti'n ti si.
\p
\v 20 Tsimi manin amahni'n naupang kheh Jesuh nenah huai si. Tsimi raula in Jesuh ah a mu tsang in, makhat in naupang kheh khakber tiar si. Tsin, naupang kheh du atsia, lo tseih in a tsilbuan paih si.
\p
\v 21 Tsimi manin Jesuh in a pa kheh, "Tibang hen kawtsan vei ongla sim?" ti'n dong si. A pa'n, "A naupangno lai in si ongla si.
\p
\v 22 Amah heh reek nuam in mei sungah le ti sungah vawr lehtset veng si. Na puah thei a si lekhaw kei ngeihhar la, kei bawm sawh in," ti'n ti si.
\p
\v 23 Jesuh in, "Na um thei lekhaw a umtu te tsa thil tehem heh si theihnungberh si," ti'n rel si.
\p
\v 24 Tsimi tsang in a pa'n mitti thaw au atsia, "Bawipa, um sing; ka um ngawlnak ka bawm sawh in!" ti'n ti si.
\p
\v 25 Jesuh in mi te ama nenah a dan dang tseih kheh a mu phangin, raula nawngkai kheh hau atsia, "Nang, bengngong le awn thei ngawl raula, ama sung pin tson suak la, dum leh himhim mah nen ti'n thu na pe sing," ti'n ti si.
\p
\v 26 Raula nawngkai khen au ngun atsia, nase ngai in tsai tiar in suak si. Tsimi phangin naupang kheh a thi bangin om si. Tsimi manin mi tampi te'n, "A thi si lei," ti'n ti si.
\p
\v 27 Sinapikhaw Jesuh in a kut pin len atsia, a phong phangin tho si.
\p
\v 28 Jesuh ah kheh inn sungah a dum phangin, a ningluntu te'n, "Heita raula nawngkai heh nawt thei ngawl si ung im?" ti'n a thupno in dong dang si.
\p
\v 29 Jesuh in, "Sawngennak le lai eih tsangnak bek in tibang raula heh suak thei si," ti'n amahni kheh o si.
\s A Thihnak Tuh Rel Hamnak
\r Mah 17:22, 23; Luk 9:43-45
\p
\v 30 Tsimi mun pin suak atsia, Galilee peng tawnin hawh si. Tsimi kheh mi te thei tu deih ngawl si.
\p
\v 31 Heitasim tiphangin, "Mi Tsapa heh mi te kut ah aapnak si tu in, amahni'n reek tu si. Amah kheh a reek tselh phangin, a nithumnak ni in tho tu si," ti'n a ningluntu te kheh a zirh ta si.
\p
\v 32 Sipelh atsia amahni'n me a awnnak heh thei zo dang ngawl in, amah dong tu khen heh kih dang si.
\s Vanvum Uknak ah Mi Thupi Ber
\r Mah 18:1-6; Luk 9:46-48
\p
\v 33 Tsin, amah heh Kapernaum khaw ah leng si. Inn sungah a om phangin a ningluntu te kheh, "Lamlak ah hei thu el dun dang tseih si utsim?" ti'n dong si.
\p
\v 34 Amahni'n lamlak ah amahni sung pin tu thupi ber tu, ti a el dun dang manin mengdeen dang si.
\p
\v 35 Jesuh in to atsia, a ningluntu leinih te ko in, "Masa ber si a nuamtu heh dawlta ber si kul tu in, mi tehema omlawh si kul tu si," ti'n amahni kheh rel si.
\p
\v 36 Tsin, naupang pakhat kheh huai atsia, amahni laingial ah koih si. Naupangno kheh a kang sungah tsawi atsia,
\p
\v 37 "Tutu sikhen keima ming in me naupangno te lak pin pakhat a saang tu heh, keimah saang si. Keimah a saang bek zo ngawl, keimah lehtupa khehkhen saang si," ti'n ti si.
\s Keimahni Do Ngawltu te
\r Luk 9:49-50
\p
\v 38 Tsin, Johan in amah kheh o atsia, "Sayapa, keimahni ningluntu si ngawl mi pakhat in nangma ming in khawvang te a nawt tseih kheh mu si ung; amah heh keimahni ninglun a si ngawl manin kham si ung," ti'n ti si.
\p
\v 39 Sinapikhaw Jesuh in, "Amah tsawh kham mah na un. Heitasim tiphangin keima ming in thil khumnung a puahtu hen beihno in keimah relse thei tu ngawl si.
\p
\v 40 Keimahni a do ngawltu heh keimahni lama si.
\p
\v 41 Thungai ngai in nang rel sing, tutu sikhen nangmahni heh Khrih-a nang si manin, ka ming in ti khuat khatno a petu heh; a lawhman sung thong himhim tu ngawl si.
\s Mi A Pial Tiartu te
\p
\v 42 "Tutu sikhen keimah a umtu me naupangno te lak pin pakhata keimah a umnak pin a pial tiartu heh a ngawng ah tsangrialnak lungtum khaih atsia, tipi sungah vawr asin ama tsa pha sawn tu si.
\p
\v 43 Na kut in nangmah a sual tiar a si lekhaw, tentawng in. Kut panih nei reng in a mit awngkel ngawl hell mei sungah na leng tah in, kut him ngawl in nungnak sungah na lut heh pha sawn si.
\p
\v 44 Tsimi munah, 'Amahni ruang a eitu zang te kheh thi ngawl in, mei khen mit ngawl si.'
\p
\v 45 "Tsin, na kawng in nangmah a sual tiar a si lekhaw, tentawng in. Kawng panih nei reng in a mit awngkel ngawl hell mei sungah vawrnak na si tah in, kawng him ngawl in nungnak sungah na lut heh pha sawn si.
\p
\v 46 Tsimi munah, 'Amahni ruang a eitu zang te kheh thi ngawl in, mei khen mit ngawl si.'
\p
\v 47 "Tsin, na mit in nangmah a sual tiar a si lekhaw, khailok in. Mit panih nei reng in hell mei sungah sangnak na si tah in, mit pakhat ruak thaw Pathian uknak ah na lut heh pha sawn si.
\p
\v 48 Tsimi munah, 'Amahni ruang a eitu zang te kheh thi ngawl in, mei khen mit ngawl si.'
\p
\v 49 "Heitasim tiphangin bawlnak tehem tsi a phulh bangin, mi tehem kheh mei thaw thiang tiar tu si.
\p
\v 50 Tsi heh pha si; sinapikhaw a alnak a pai lekhaw kawti bangin al leh tiar tu si tsim? Nangmahni rori in tsi heh nei reng ula, mi hem thaw rem dun un," ti'n ti si.
\c 10
\s Paw Dunnak
\r Mah 19:1-9
\p
\v 1 Tsimi mun pin tho atsia, Jordan run ni suaknak lam tawnin Judea ram ah hawh si. Minung te ama nenah khawm dang lehleu in, a zirh veng bangin thu zirh lehleu si.
\p
\v 2 Farasi te'n ama nenah hawh dang in, amah tsulnak in, "Mipa in zi a paw heh a daan si maw?" ti'n dong dang si.
\p
\v 3 Jesuh in amahni kheh o atsia, "Mawsi in hei thukhaam nang pe sim?" ti'n ti si.
\p
\v 4 Amahni'n, "Mawsi in kheknak lai ngannak thaw in paw siang si," ti'n ti si.
\p
\v 5 Jesuh in amahni kheh o atsia, "Nang thin a kho leita manin Mawsi in me thukhaam heh ngansak nang si.
\p
\v 6 Sinapikhaw siam pannak ah Pathian in 'mipa le nupang siam si.'
\p
\v 7 'Me thu man hen mipa in a nu le a pa te kheh zam sehla, a zi nenah om tasen.
\p
\v 8 Tsin, amahni panih heh pumkhat in tsang tu si.' Tsimi manin amahni heh panih si leh ngawlla in, pumkhat si ongla si.
\p
\v 9 Tsimi manin Pathian komnak heh minung in khen mah na sen," ti'n ti si.
\p
\v 10 Inn sungah a om lai in a ningluntu te'n me thu pah heh dong dang leh si.
\p
\v 11 Tsimi manin Jesuh in, "Tutu sikhen a zi paw atsia, zi dang a huaitu heh ama zi vumah zuanzam si.
\p
\v 12 Tsin, nupang in a pasel paw atsia, pasel dang a nei lekhaw, amah heh zuanzam si," ti'n amahni kheh ti si.
\s Jesuh le Naupangno te
\r Mah 19:13-15; Luk 18:15-17
\p
\v 13 Tsin, mi te'n naupangno te kheh a tongsak tuh in ama nenah huai si. Sinapikhaw ningluntu te'n a huaitu te kheh hau si.
\p
\v 14 Tsimi kheh Jesuh in a mu phangin reh awh ngai in, "Naupangno te tsawh ka nenah hawh la sen. Kham mah na un. Heitasim tiphangin Pathian uknak heh tibang naupangno te-a si.
\p
\v 15 Thungai ngai in nang rel sing; tutu sikhen Pathian uknak heh naupangno pakhat in a saang bangin a saang ngawl a si lekhaw Pathian uknak sungah lut thei tu ngawl si," ti'n ti si.
\p
\v 16 Tsin, naupangno te kheh a kaang sungah tsawi atsia, amahni vumah a kut suan in muitsu thupha pe si.
\s Khangno Hausa
\r Mah 19:16-30; Luk 18:18-30
\p
\v 17 Lampi ah a hawh tseih lai in mi pakhat kheh ama nenah danvung in, a mai ah khuk lepbok atsia, "Mipha Sayapa, kumkhaw nungnak ro ka luah theinak tuh in hei puah tu sing im?" ti'n dong si.
\p
\v 18 Tsimi manin Jesuh in amah kheh, "Heita mipha ka ti si tsim? Pathian siar ngawl tumah mipha om ngawl si.
\p
\v 19 Thukhaam te kheh thei si tsi. 'Zuanzam mah,' 'Tualreek mah,' 'Ruko mah,' 'A dik ngawl tettikhan mah,' 'Mi te thil ot mah,' 'Na nu le na pa upat in,'" ti'n amah kheh ti si.
\p
\v 20 Tsimi phangin ama'n o atsia amah kheh, "Sayapa, me tehem heh ka naupang lai pah in ka lunsek saak si," ti'n ti si.
\p
\v 21 Tsimi phangin Jesuh in amah kheh pan in, it atsia, "Thil pakhatno sam lai si tsi. Hawh ta la, na neinak thil tehem zuarberh in, minawm te sawm ten. Tsin, van ah ro nei tu si tsi. Tsimi tselh phangin hawh la thinglamteh phur in ka lun in," ti'n amah kheh ti si.
\p
\v 22 Sinapikhaw me thu man hen a mitmai sereih atsia, tangka tampi a nei manin lungse ngai in hawh leh si.
\p
\v 23 Tsimi phangin Jesuh in a kawnvel pan atsia, a ningluntu te kheh, "Milian te tsa Pathian uknak sungah lut heh kawzah in har sim!" ti'n ti si.
\p
\v 24 A ninglun te'n me a awnnak heh lunglawi ngai dang si. Sinapikhaw Jesuh in o atsia, "Tsa te, hausanak a aantu te tsa in Pathian uknak sungah lut heh kawzah in har sim!
\p
\v 25 Milian pakhat Pathian uknak sungah a lut tah in, phim kaw sungah kalauk lut heh beih sawn si," ti'n amahni kheh ti si.
\p
\v 26 Amahni'n lunglawi tihtak in lunglawi dang atsia, "Tu heh sannak si thei tu sim?" ti'n ti dun si.
\p
\v 27 Jesuh in amahni kheh pan atsia, "Minung lam pin si theihnung ngawl si, sipelh atsia Pathian lam pin si theihnung si; heitasim tiphangin Pathian lam pin thil tehem heh si theihnungberh si," ti'n ti si.
\p
\v 28 Piter in awn pan atsia, "Pan in; heizongza zam in na lun si ung," ti'n amah kheh ti si.
\p
\v 29 Tsimi manin Jesuh in o atsia, "Thungai ngai in nang rel sing; keima manin le thuthang pha manin inn maw, suahpi mipa te maw, tser te maw, a pa maw, a nu maw, a zi maw, a tsa te maw, leiram maw, a zam a si lekhaw,
\p
\v 30 tu san ah hen inn te, suahpi mipa te, tser te, nu te, tsa te le leiram te kheh a let zakhat in ngah tu in, erhnak te khen tuar tu atsia, a leng tulai hun ah kumkhaw nungnak ngah tu si.
\p
\v 31 Sinapikhaw a masa mi tampi te kheh dawlta si leh tu in, dawlta te kheh masa si leh tu si," ti'n ti si.
\s A Thihnak Tuh Rel Hamnak
\r Mah 20:17-19; Luk 18:31-34
\p
\v 32 Tsin, amahni kheh Jerusalem ah hawhso dang in, lamlak ah Jesuh ah heh amahni masuan ah hawh in, amahni'n lunglawi ngai dang si. Amahni'n kih thahlam in a ning pin lun dang si. Tsimi phangin ningluntu leinih te kheh a dangno ah huai lehleu in, ama vumah a leng tula thil te kheh rel pan si.
\p
\v 33 Jesuh in, "Pan un, keimahni heh Jerusalem ah hawhso dang si sing. Mi Tsapa heh suangbawi te le Daan zirhtu te kut ah aapnak si tu in, amahni'n thi tuh in thukhen tu atsia, Gential te nenah aap tu si.
\p
\v 34 Amahni'n nihtsiam bawlnak in mang tu atsia, vat tu in, tsil thuh tu atsia, reek tu si. Tsin, a nithumnak ni in tho leh tu si," ti'n ti si.
\s Johan le Jeim te Tuurnak
\r Mah 20:20-28
\p
\v 35 Tsin, Zebedee tsapa Jeim ah le Johan ah khen ama nenah hawh in, "Sayapa, kei ngennak taak hem keimahni tsa na puahsak tuh deih si ung," ti'n ti si.
\p
\v 36 Jesuh in, "Nangmahni tsa hei puahsak tu in deih ka si utsim?" ti'n amahni kheh ti si.
\p
\v 37 Amahni'n, "Na tsungnungnak ah na taklam ah pakhat le na kehlam ah pakhat kei to siang in," ti'n ti si.
\p
\v 38 Sinapikhaw Jesuh in o atsia, "Nang ngennak heh hei si ti thei tsawm ngawl si utsi. Ka innak khuat heh in thei tu si utsim maw? Ka niimnak niimnak ah niim thei tu si utsim maw?" ti'n ti si.
\p
\v 39 Amahni'n, "Ti thei tu si ung," ti'n amah kheh o si. Jesuh in, "Nangmahni hen ka innak khuat heh in miau tu atsia, ka niimnak heh niimzo miau tu si utsi.
\p
\v 40 Sinapikhaw ka taklam ah to tu le ka kehlam ah to tu heh keima thu si ngawl in, siamham saak te tsa si," ti'n amahni kheh ti si.
\p
\v 41 Ningluntu sawmkhat te in tsimi thu kheh a za phangin, Jeim le Johan ah kheh ngaimawh ngai dang si.
\p
\v 42 Tsimi manin Jesuh in amahni kheh ko atsia, "Gential te uktu tinak te in a uknak te vumah bawi ngai in, amahnia mi thupi te'n thunei ngai si.
\p
\v 43 Tutu sikhen nangmahni lak ah tsimi bangin si mah na sen. Nangmahni lak ah mi thupi ber si a nuamtu hen, nang omlawh si kul tu si.
\p
\v 44 Nangmahni lak ah masa ber si a nuamtu hen, mi hema sel si kul tu si.
\p
\v 45 Heitasim tiphangin Mi Tsapa riang heh mi te na tiar tu in leng si ngawl in, mi te na per sak tu in le mi tampi te dennak tsa in ama nungnak pe tu in leng si sawn si.
\s Bartimaeus Khawmunak
\r Mah 20:29-34; Luk 18:35-43
\p
\v 46 Amahni kheh Jerikho ah leng dang si. A ningluntu te le mihonpi te thaw Jerikho pin a hawh tenper lai in, Timeus tsapa mittsaw Bartimaeus ah kheh kutdawh ngen in lam kiang ah to reng si.
\p
\v 47 Bartimaeus in amah heh Nazareth khaw te Jesuh a si lam a thei phangin, "David Tsapa Jesuh, ka ngeihhar sawh in!" ti'n au tepan si.
\p
\v 48 Mi tampi te'n mengdeen tiar si. Sinapikhaw, "David Tsapa, ka ngeihhar sawh in!" ti'n au leilei nom sawn si.
\p
\v 49 Tsimi manin Jesuh in ding atsia, amah kheh ko tiar si. Tsimi phangin amahni'n mittsaw pa kheh ko atsia, "Ang ngai in ding in. Ama'n ko na si," ti'n ti si.
\p
\v 50 Tsimi phangin a silnak angki tsual kheh suahvawr atsia, ding in Jesuh nenah hawh si.
\p
\v 51 Tsin, Jesuh in, "Nangma tsa hei puah sak tu in deih ka si tsim?" ti'n ti si. Mittsaw pa'n, "Rabboni, mit khaw mu ot sing," ti'n ti si.
\p
\v 52 Tsimi phangin Jesuh in, "Hong talen. Na umnak in dam tiar na si lei," ti'n amah kheh ti si. Makhat in a mit khaw mu atsia, lampi khawdung Jesuh ah lun si.
\c 11
\s Nehnak thaw Jerusalem ah Lut
\r Mah 21:1-9; Luk 19:29-38; Joh 12:12-15
\p
\v 1 Tsin, amahni heh Jerusalem nong ongla in, Olive Mual bula Bethfake le Bethany khaw kiang a leng phangin, a ningluntu te lak pin mi panih te kheh leh si.
\p
\v 2 Tsin, Jesuh in amahni kheh, "Nang raala khaw ah hawh ta ula, khaw sungah nang lut natsang in tonak lai ngawl laakno khitnak kheh mu tu si utsi. A ri sut ula, nai ah kai ta un.
\p
\v 3 Mi pakhat khat in, 'Heita tibang tson ti si utsim?' ti'n a ti a si lekhaw, 'Bawipa'n kin si; nang peleh zep tu poh si ung,' ti'n ti ta un," ti'n ti si.
\p
\v 4 Amahni'n hawh atsia, pulam rawtpi kung ah lakno khitnak kheh tawk in, a ri sut kawm si.
\p
\v 5 Tsimi munah a ding reng mi pakhat in, "Heita lakno ri sut tseih men ha utsi khaw ee?" ti'n ti si.
\p
\v 6 Amahni'n Jesuh rel tiarnak bangin rel atsia, tsimi pa khen siang zep si.
\p
\v 7 Amahni'n lakno kheh Jesuh nenah kai atsia, amahni vansilh te kheh lakno zaang ah phah dang in, Jesuh in a vumah to si.
\p
\v 8 Mi tampi te'n a vansilh te kheh lampi ah phahin, midang te'n hampalaka a satnak nahsawl te kheh phah si.
\p
\v 9 A mai ah a hawhtu te le a ning pin a luntu te'n, "Hosanna! 'BAWIPA ming in a lengtu pa heh thangphatnak si tasen!'
\p
\v 10 Bawipa ming in a leng kei pa David uknak kheh thangphatnak si tasen! A daak ber ah Hosanna!" ti'n au dang si.
\p
\v 11 Jerusalem khaw sungah Jesuh lut in, temple reen sungah dum si. A kawnvela thil tehem kheh pan zualzual atsia, khawnu ongla manin ninglun leinih te thaw Bethany khaw ah tsaam dang si.
\s Theikuang Tsamnak
\r Mah 21:18-22
\p
\v 12 A thaizing Bethany khaw pin a hawh dang leh phangin, Jesuh ah kheh a rikaam si.
\p
\v 13 Khawla thah ah thei nah bawibung kheh mu atsia veeng si. Thei rah hun a si ngawl manin, a nah siar ngawl a rah heimah tawk ngawl si.
\p
\v 14 Tsimi manin Jesuh in, "Na rah tumah in ei leh awl ta la sen," ti'n theikuang kheh ti si. Tsimi a awnnak kheh a ningluntu te'n za si.
\s Temple Thiang Tiarnak
\r Mah 21:12-16; Luk 19:45-47; Joh 2:13-16
\p
\v 15 Tsin amahni kheh Jerusalem ah hawh si. Jesuh ah kheh temple reen sungah dum atsia, thil zuar te le thil leitu te kheh temple reen sung pin nawt pan atsia, tangka thengtu te tsabuai te le khuro zuartu te tohkheng te kheh lailet reihberh sak si.
\p
\v 16 Temple reen sung tawnin thil phur hawh khen tumah siang ngawl si.
\p
\v 17 Amahni kheh zirh atsia, " 'Ka inn heh miphun hemmuah te sawngenak inn, ti'n konak si tu si,' ti'n ngan si ngawl si maw? Sinapikhaw nangnihni'n, 'ruko te kaw' in tsan si utsi," ti'n ti si.
\p
\v 18 Tsimi kheh suangbawi te le Daan zirhtu te'n a za phangin, amah reek theinak ngaisung dang si. Sinapikhaw mipi te'n a thu zirhnak kheh a khum leita manin, amahni'n Jesuh ah kheh kih si.
\p
\v 19 Zanlam phangin khawpi pulam ah tsaam dang si.
\s Theikuang Ronak
\r Mah 21:18-22
\p
\v 20 A thaizing zingma in lampi ah a hawh dang lai in, theikuang la a bul pin pan a ro ongla kheh mu dang si.
\p
\v 21 Piter in phawk leh atsia, "Rabbi, pan in, theikuang na tsamnak heh ropum si," ti'n ti si.
\p
\v 22 Jesuh in o atsia, "Pathian um un.
\p
\v 23 Thungai ngai in nang rel sing; tutu sikhen a thin sungah ummawhnak nei ngawl in a awnnak bangin si tu in um atsia, me mualpi heh, 'thawn la, tipi sungah lawn tsawm in,' ti'n a tilekhaw, ama tsa puahsaknak si tu si.
\p
\v 24 Tsimi manin nang rel sing; nang deihnak tehem nang ngen phangin ngah ongla in um ula, ngah rori tu si utsi.
\p
\v 25 "Saw nang ngen phangin nang vumah thilsual puahtu a om kha lekhaw, nang thil tisualnak te vana a om nang Pa'n a zah theinak tuh in, a thil tisualnak te kheh zah un.
\p
\v 26 Sual nang zah ngawl lekhaw, vanvum ah om nang Pa'n zah deve tu ngawl nang si," ti'n amahni kheh ti si.
\s Jesuh Thuneinak
\r Mah 21:23-27; Luk 21:1-8
\p
\v 27 Tsin, Jerusalem ah hawh lehleu dang si. Temple reen sungah a dum lai in, suangbawi te le Daan zirhtu te le upa te kheh ama nenah hawh si.
\p
\v 28 Amahni'n Jesuh ah kheh, "Hei thuneinak thaw me thil te heh puah si tsim? Me thil te puah tu in thuneinak tu in pe na sim?" ti'n ti dang si.
\p
\v 29 Jesuh in amahni kheh o atsia, "Keimah khen thu pakhat nang dong deve angkhaw, ka o un. Tsin, me thil te heh hei thuneinak in ka puahnak si, ti heh nang rel tu sing.
\p
\v 30 Johan niimnak heh vanvum pina si maw, minung nen pina sawn sim? Ka rel un," ti'n ti si.
\p
\v 31 Amahni'n thuruat dang atsia, " 'Vanvum pina si,' ti'n ti le singkhaw, Jesuh in 'Heita amah um ngawl si utsim?' ti tu kei si.
\p
\v 32 Tsin, 'Minung nen pina si,' ti'n ti le singkhaw," mipi tehem in Johan ah heh profet si rori ti'n a ruat manin, mipi te kheh kih si.
\p
\v 33 Tsimi manin amahni'n Jesuh ah kheh o atsia, "Thei ngawl si ung," ti'n ti dang si. Jesuh in amahni kheh, "Keimah khen me thil te heh hei thuneinak thawmin ka puahnak si ti heh nang rel deve tu ngawl sing," ti'n ti si.
\c 12
\s Vuan Neitu Thusanteh
\r Mah 21:33-46; Luk 20:9-19
\p
\v 1 Tsin, amahni kheh thusanteh mang in thu rel si, "Mi pakhat in tsapit lo puah in, a kawnvel khen ren atsia, tsapit surnak tuh kaw tso in, dawndel dawh si. Tsin, tsapit vuan kiltu te kheh nga tiar in, ram khawlapi ah khualvak si.
\p
\v 2 Tsapit rah thawi hun a kim dawn ongla phangin, lo-a tsapit rah te le tu in a omlawh pakhat leh si.
\p
\v 3 Lo ngatu te'n a omlawh pa kheh pom atsia, a vaat tselh phangin kut ro thong in hong leh tiar si.
\p
\v 4 Lo nei tu pa khen a dang omlawh pakhat kheh leh lehleu in, lo ngatu te'n a lu ah lung thaw sep in maliam suah atsia, zaknung ngai in zing si.
\p
\v 5 Omlawh pakhat leh lehleu in, amahni'n reeknom si. Tsin, omlawh dang tampi leh pelh in, pawlkhat te vat atsia, pawlkhat te reek si.
\p
\v 6 "Lo neitu tsa hen a it pittseihnak a tsapa pakhat bek tang ongla in, 'Ka tsapa heh vang kihzah bel tu si,' ti atsia, tawpsannak in a tsapa kheh leh si.
\p
\v 7 Sinapikhaw vuan kiltu te'n, 'Me pa heh ro luahtu si. Nai hawh un reek a singkhaw, a ro tehem keimahni si tu si,' ti'n ti dang si.
\p
\v 8 Tsimi manin amahni'n a tsapa kheh pom dang atsia, a reek tselh phangin lo pulam ah vawr dang si.
\p
\v 9 Tibang hen a si phangin vuan neitupa'n kawti'n ti tu sim? Amah kheh hawh in, lo ngatu te kheh a reek tselh phangin, a lo kheh lo ngatu a dang te kut ah pe tu si.
\p
\v 10 Me Laithiangrim tsaang heh siar awng ngawl si utsim maw? 'Inn satu te'n a hannak lungto kheh inn ning khumnak lungto thupi ber in tsang si.
\p
\v 11 Meheh BAWIPA puahnak si in, kei mitmuh ah khumnung ngai si,'" ti'n ti si.
\p
\v 12 Me thusanteha relnak heh amahni a titsip a si lam a thei dang phangin, Jesuh ah kheh pom tuum pelh atsia, mipi a kih manin pom ngawl in, amah kheh zam atsia hawh dang si.
\s Sizar Nenah Siah Penak
\r Mah 22:15-22; Luk 20:20-26
\p
\v 13 Jesuh ah kheh ama awnkam pin a sual man tu in amahni'n Farasi pawlkhat te le Herod minung pawlkhat te kheh a nenah leh si.
\p
\v 14 Amahni'n, "Sayapa, nangmah heh midik si tsi, mi nopmawh nom ngawl in le mi maisong nom ngawl in le maan ngaino in Pathian daan thudik na zirh lam thei si ung. Tsimi manin Sizar nenah siah pe heh a daan si maw, si ngawl sim?
\p
\v 15 Siah heh pe a ung maw, pe tu ngawl si ung im?" ti'n amah kheh dong si. Sinapikhaw Jesuh in amahni awkrawlnak kheh a thei manin, "Heita tsul ka si utsim? Denari \f + \fr 12:15\ft Denari: Rom dar tangka si atsia tsang khat heh patsang pakhat a nilawh si. \f* tsangkhat ka pe tsuk un; pan teh tsuk ang," ti'n amahni kheh ti si.
\p
\v 16 Tsimi ta, amahni'n tsimi tangka kheh keng atsia Jesuh in, "Meheh tu mel le tu ming sim?" ti'n dong si. Amahni'n, "Sizar ah si," ti'n o si.
\p
\v 17 Tsimi phang Jesuh in, "Sizar thil te heh Sizar pe ula, Pathian thil te heh Pathian pe un," ti'n ti si. Amahni kheh khum ngai dang si.
\s Mithi Tholehnak
\r Mah 22:23-33; Luk 20:27-40
\p
\v 18 Tsin, mithi tholehnak om ngawl si ti'n a titu Sadusi te'n, ama nenah hawh atsia, thu pakhat dong si.
\p
\v 19 Amahni'n, "Sayapa, mipa pakhat heh tsa tsawi ngawl in a thi a si lekhaw, a u tsa in tsa a tsawi sak thei tuh in, a zamnak a zi kheh a naupa'n huai sen, ti'n Mawsi in daan ngan sak kei si.
\p
\v 20 Unau mipa sarih om dang in, upa ber in zi huai atsia, tsa tsawi ngawl in thi si.
\p
\v 21 A zamnak a zi kheh a nau in huai atsia, tsa tsawi ngawl in thi lehleu si. Tsimi bangin a pathumnak khen si deve si.
\p
\v 22 A pasarihnak khen huai deve atsia tsa tsawi ngawl pah in thi si. Dawlta ber in minu kheh thi deve si.
\p
\v 23 Tsimi a silekhaw, tholehnak ah mithi te a tho leh phangin, tu zi ber si ti tu sim? Me minu heh unau dang sarih te zi si meek tsi," ti'n dong dang si.
\p
\v 24 Jesuh in amahni kheh o atsia, "Laithiangrim thei ngawl in, Pathian huham khen nang thei ngawl manin, khelh ngaingai si ngawl si utsim maw?
\p
\v 25 Heitasim tiphangin mithi te tho leh phangin huai dunnak om tu ngawl in, vanvummi te bang si tu si.
\p
\v 26 Tsin, mithi te tho leh si tinak thaw peh dun in Mawsi laibu sungah Pathian in sawl kang sung pin kawti'n a awnpi ti kheh siar ngawl si utsim maw? Tihen ti si, Pathian in 'Keimah heh Abraham Pathian, Isak Pathian, Jakob Pathian sing,' ti'n ti si.
\p
\v 27 Pathian heh mithi te Pathian si ngawl in, minung te Pathian si. Tsimi manin khelh ngaingai si utsi," ti'n amahni kheh ti si.
\s Thukhaam Thupi Ber
\r Mah 22:34-40; Luk 10:25-28
\p
\v 28 Daan zirhtu pakhat in thurel dang in thu a el dun tseih kheh thei atsia, phatakno in a o kheh a thei phangin, "Thukhaam tehem sung pin a thupi ber heh hei sim?" ti'n dong si.
\p
\v 29 Jesuh in, "Thukhaam tehem lak pin a thupi ber heh, 'Maw, Israel te, ngai un, BAWIPA kei Pathian bek heh BAWIPA si.
\p
\v 30 BAWIPA na Pathian kheh na thinlung veksen, na nungnak veksen, na lungmu veksen le na thazaang veksen in it in,' ti heh a thupi ber thukhaam si.
\p
\v 31 A panihnak heh, 'Nangmah na it tsawm bangin na inn nen it in,' ti heh si. Me thukhaam panih tah lian sawn thukhaam om ngawl si," ti'n o si.
\p
\v 32 Daan zirhtu khen, "Sayapa, pha si. Thudik rel si tsi. Heitasim tiphangin Pathian pakhat bek om si. Tsin amah siar ngawl Pathian dang om kal ngawl si.
\p
\v 33 Tsin, amah heh thinlung veksen, theitsiangnak veksen le nunnak veksen le thazaang veksen in it tuh himhim si atsia, nangmah le nangmah na it tsawm bangin na inn nen khen it tuh rori si. Me te panih heh meihal bawlnak hemmuah le bawlnak hem tah in thupi sawn pittseih si," ti'n ti si.
\p
\v 34 Jesuh in tsing ngai in a o kheh a mu phangin, "Nangmah heh Pathian uknak thaw khawla ngawl si tsi," ti'n amah kheh ti si. Tsimi zawh hem Jesuh ah kheh tumah in thudong ngam leh ngawlla si.
\s David Tsapa
\r Mah 22:41-46; Luk 20:41-44
\p
\v 35 Jesuh in temple reen sungah thu a zirh tseih lai in, "Khrih ah heh David tsapa si ti'n Daan zirhtu te'n hei manin ti thei sim?
\p
\v 36 David amah rori in Raula Thiangrim thawmin, 'BAWIPA in ka Bawipa heh "Na raal te na palkam in ka tsan ma hem, ka taklam ah to in,"' ti'n ti si.
\p
\v 37 David amah rori in, 'Ka Bawipa,' ti'n a ko lekhaw, kawtibang in a tsapa si thei sim?" ti'n ti si. Mi zaraan te'n ang ngai in ngai dang si.
\s Farasi te Haunak
\r Mah 23:1-7; Luk 20:45-47
\p
\v 38 Jesuh in thu a zirhnak ah, "Daan zirhtu te kheh ralring un. Amahni'n angki tsualpi sil in vak kheh sah atsia, dawr ah upatnak tur in,
\p
\v 39 sinakok ah tohkheng thupi ber le puai puahnak ah tonak pha ber ah to kheh tur si.
\p
\v 40 Numei te inn ruam atsia, sidatnak thaw reipi pi sawngen si. Amahni'n hannak nase sawn pittseih tuar tu si," ti'n ti si.
\s Numeinu Alu
\r Luk 21:1-4
\p
\v 41 Jesuh in alu kuang ralden ah to atsia, mipi te alu kuang sungah tangka lehnak kheh pan reng in, mi hausa tampi te tangka tampi lehnak kheh mu si.
\p
\v 42 Numei minawm pakhat in hawh atsia, quadran \f + \fr 12:42\ft quadran: (kuadaran ti'n siar tuh si) Peisa man dawmber. \f* tsangkhat man dar tangka \f + \fr 12:42\ft dar tangka: Piasen pakhat. \f* panih leh deve si.
\p
\v 43 Tsimi phangin a ningluntu te kheh ko atsia, "Thungai ngai in nang rel sing; alu kuang sungah midang tehem tah in me numei hen tam ber koih si.
\p
\v 44 Heitasim tiphangin midang tehem in kangkim in a neinak sung pin pe si. Sinapikhaw me numei hen a nawm ngai thahlam in ama pum tsawmnak tuh a neih hem pe si," ti'n ti si.
\c 13
\s San Bonak
\r Mah 24:1-51; Luk 21:5-36
\p
\v 1 Jesuh ah kheh temple reen sung pin a suak lai in, a ningluntu pakhat in, "Sayapa, lung tumpi ruai le innpi a nase dan heh pan tsuk in," ti'n ti si.
\p
\v 2 Jesuh in amah kheh o atsia, "Me inn lianpi ruai heh mu tsim maw? Phereihnak si tu ngawl pelh in lungto pakhat le pakhat delh dun ngawl in zamnak si tu si," ti'n ti si.
\p
\v 3 Temple ral Olive Mual ah a to reng lai in, Piter, Jeim, Johan ah le Andrew te khen amahni ruak in Jesuh ah kheh me thu heh dong si.
\p
\v 4 Amahni'n, "Me thil te heh kontik in tsang tu sim? Me thil tehem a kim tula theihdiknak heh hei si tu sim, kei rel in?" ti'n dong si.
\p
\v 5 Jesuh in amahni kheh o atsia, "Tumaha zol ngah tuh ngawl in tsimkom un.
\p
\v 6 Heitasim tiphangin keima ming in minung tampi leng tu in, 'Keimah heh Khrih ah sing,' ti'n ti atsia, mi tampi zol tu si.
\p
\v 7 Raal tawng thu le raal leng thawm nang za phangin nang thintsawl mah na ta un. Tsimi te leng tupelh nakhaw, a tawpnak si rih tu ngawl si.
\p
\v 8 Miphun khat le miphun khat tawng dun tu in, ram khat le ram khat do dun tu si. Mun hem ah thinthing tu si. Tsin, rian dung tu in, harnak om tu si. Tsimi te heh lungsenung a pannak si.
\p
\v 9 "Tsimi manin nangmahni le nangmahni ralring tsawm un; heitasim tiphangin Sanhedrin \f + \fr 13:9 \ft Sanhedrin: Jew te benak ah a daak ber thuneinak khawnsel si. \f* ah aap tu nang si. Tsin, sinakok ah vat tu nang si. Keima manin mangki te le kumpibawi te mai ah keima tetti si tu in len tu nang si.
\p
\v 10 Tsin, thuthang pha heh miphun hem nenah phuang masanak si tu si.
\p
\v 11 Nangmahni heh pom atsia, aapnak nang si phangin thinphu tseih mah na ula, nang awn tuh ruat ham tseih mah na un. A awntu heh nangmahni si ngawl in, Raula Thiangrim a si manin, a hun phangin awn tuh a penak bangin awn men un.
\p
\v 12 "Tsin, unau pakhat le pakhat thi tuh in zuar dun tu atsia, pa in a tsa zuar tu in, tsa te'n nu le pa te do tu in reek tiar tu si.
\p
\v 13 Keima ming manin mi tehem in haw tu nang si. Sinapikhaw a tawp tian a tuarzotu te heh sannak si tu si.
\p
\v 14 "Tsimita profet Daniel relnak 'siatsuahtu ningtsirnung' ah kheh a ding min tuh ngawl ah a ding nang mu phangin" (a siartu in thei sen), "Judea peng ah a om te'n mual vumah dan tasen.
\p
\v 15 Innkhum vumah a omtu khen inn sungah dum tu in tsuarsuk mah na sehla, thil pakhat khat suah tu in inn sungah dum mah na sen.
\p
\v 16 Lo ah a omtu khen puan le tu in inn ah hong mah na tasen.
\p
\v 17 Tsimi hun in naupai te le nau kanghuam nei te tsa in lungsenung tu si.
\p
\v 18 Nang dan hun heh khawsik hun a si tuh ngawl in sawngen un.
\p
\v 19 Heitasim tiphangin Pathian in leilung a siam pan pin pan tuni tian a om awng lai ngawl, tuzawh khen a om leh kel tuh ngawlla harsanak kheh leng tu si.
\p
\v 20 Tsimi hun kheh Bawipa'n a tsom tiar ngawl a si lekhaw, tumah luat tu ngawl si. Sinapikhaw dengnak te tsa in Pathian in tsimi hun kheh tsom tiar tu si.
\p
\v 21 "Tsimi phangin mi pakhat khat in, 'Pan un, nai ah Khrih ah om si!' ti'n maw, 'Mia khen ah Khrih ah om si!' ti'n ati sikhen diksang mah na ta un.
\p
\v 22 Heitasim tiphangin khrih dik ngawl te le profet dik ngawl te suak tu in, a si thei lekhaw dengnak te riang a zol zo tuh in, theihdiknak te le thil khumnung te muh tu si.
\p
\v 23 Pan un, heizongza nang rel ham si lang. Ralring reng ta un.
\p
\v 24 "Tsimi hun harsanak a leng tselh zawh phangin, lade kheh de leh tu ngawlla si.
\p
\v 25 Vana arsi te tser kuai tu atsia, vana huham te kheh thiing tu si.
\p
\v 26 Tsimi phangin Mi Tsapa kheh a huham mak le tsungnungnak thaw meiro vum pin a leng kheh amahni'n mu tu si.
\p
\v 27 Tsimi phangin vanvummi te kheh leh tu in, lei tawpnak pin van tawpnak tian, leilung ningli pin ama dengnak te kheh khawm tu si.
\p
\v 28 "Theikuang thusanteh pin zir ta un. A kaak dawnno te tawt atsia, a nah te a tserh phangin, khal hun a nong ongla lam kheh thei si utsi.
\p
\v 29 Tsimi bangpah in me thiltsang tehem nang mu phangin, Mi Tsapa a hun heh a leng tu zep si ongla in, kawka bul ah riang leng ongla si ti thei ta un.
\p
\v 30 Thungai ngai in nang rel sing; me thil tehem akimsek ma hem tu san minung te heh bo rih tu ngawl si.
\p
\v 31 Van le lei heh pai tu pelh in, ka thu heh pai thong himhim tu ngawl si
\p
\v 32 "Tsimi ni le naazi kheh tumah in thei ngawl si. Vanvuma vanvummi te khen thei ngawl si. Tsapa riang in thei ngawl si. Pa bek in thei si.
\p
\v 33 A leng hun tuh nang thei ngawl manin, ralring reng ula, sawngen in ngak ta un.
\p
\v 34 Meheh mipa pakhat, ram khawlapi ah khualvak tu in thawi in, a inn kheh omlawh te kut ah aap atsia, thuneinak pe heuh in, naper siamheuh atsia, kong kelentu pa khen phatakno in kong a kelen tuh in thu a pe pa thaw bangve si.
\p
\v 35 "Inn neitupa kheh simlam in maw, zan laitum in maw, ar khuan hun in maw, zinglam in maw leng kha thei si. A leng hun tuh nang thei ngawl manin, ralring reng ta un.
\p
\v 36 Nimphawn in a leng kha tsuk asin, nang eihmu laitum nang taan kha tu si.
\p
\v 37 Nangmahni ka rel heh mi tehem ka rel si ongla si. Ralring reng ta un!" ti'n ti si.
\c 14
\s Jesuh ah A Reek Tuumnak
\r Mah 26:1-5; Luk 22:1-2
\p
\v 1 Tsimi zawh ninih phangin, Leekdelh Puai le Tsol Phulh ngawlnak Sang Puai om si. Suangbawi te le Daan zirhtu te'n Jesuh ah kheh a thupno in zol atsia, reek tu in tum dang si.
\p
\v 2 Sinapikhaw amahni'n, "Mipi te a buai kha tu manin, puai sungah hen ti awl a sing," ti'n ti dang si.
\s Jesuh ah Sathau Pawhnak
\r Mah 26:6-13; Luk 7:37-38; Joh 12:1-8
\p
\v 3 Jesuh ah kheh Bethany khawa miphar Simon inna tsabuai ah laikuang a kil lai in, minu pakhat in alabaster num \f + \fr 14:3 \ft alabaster num: Reltsiangnak sungah pati in \f* thaw a manpha ngai spikenard \f + \fr 14:3 \ft spikenard: (Spaiknat ti'n siar tuh si) Nat kuang pin puahnak Sathau rim ur si. \f* rim ur keng atsia, a nenah hawh si. Tsin, a lung ngo num kheh dengkeh atsia, a rim ur kheh Jesuh lu ah pawh si.
\p
\v 4 Tsimi ah om mi pawlkhat te'n reh awh ngai in, "Heita rim ur heh thehthawk thong tseih men nan tih im?
\p
\v 5 Denari \f + \fr 14:5 \ft Denari: Rom dar tangka si atsia tsang khat heh patsang pakhat a nilawh si. \f* zathum val in zuar atsia, minawm te sawm awhnung sawn sipelh si," ti'n ti atsia, minu ah kheh mawhsiat dang si.
\p
\v 6 Tsimi phangin Jesuh in, "Heimah dimdor tseih mah na un. Heita dimdor tseih si utsim? Amah hen thilpha puahsak ka si.
\p
\v 7 Minawm te heh nangmahni nenah om reng tu in, nang naap siar in amahni tsa thilpha puah sak thei tu si utsi. Sinapikhaw keimah zong heh nang nenah om reng tu ngawl sing.
\p
\v 8 Minu in a puah theinak lamtsangno heh puah ongla si. Ka ruang vinak tsa in rim ur pawh ham ongla ka si.
\p
\v 9 Thungai ngai in nang rel sing; thuthang pha heh leivum hem ah phuangnak a si phangin, minu phawk rengnak in me a puahnak heh rel veng tu si," ti'n amahni kheh ti si.
\s Jesuh Zuar Tuumnak
\r Mah 26:14-16; Luk 22:3-6
\p
\v 10 Tsimi phangin ningluntu leinih laka ningluntu pakhat Judas Iscariot in Jesuh ah zuar tu in suangbawi te nenah hawh si.
\p
\v 11 Amahni'n Judas awnkam a za phangin, ang ngai atsia, tangka pe tu in tiam dun si. Tsimi zawh hem Judas in Jesuh ah beihno in a aap theinak tuh hunpha zei si.
\s Bawipa Simlai
\r Mah 26:17-29; Luk 22:7-20, 24-30
\p
\v 12 Tsol Phulh ngawlnak Sang Puai masa ber ni, Leekdelh Puainak tuuno tel ni in, ningluntu te'n Jesuh ah kheh, "Leekdelh Puai simlai na ei min tuh heh kawnai ah hawh in puah ham sak tu in deih kei si tsim?" ti'n ti si.
\p
\v 13 Tsimi manin ama'n ningluntu panih te kheh leh atsia, "Khawpi sungah lut ta ula, tibeel phur mipa pakhat tawk tu si utsi. Amah kheh lun ta un.
\p
\v 14 Tsin, a dumnak inna innteek pa kheh, ' Sayapa'n, "Ka ninglun te thaw Leekdelh Puai simlai ka einak tuh innkhan kawnai ah sim?" ti'n dong tiar kei si,' ti'n ti ta un.
\p
\v 15 Ama'n thilri koih hamsek sak vumta innkhan lianpi kheh muh tu nang si. Tsimi innkhan sungah keimani tsa simlai ei tuh puah ham ta un," ti'n ti si.
\p
\v 16 Ningluntu te'n khaw sungah hawh atsia, Jesuh relnak bangin tawk in, Leekdelh Puai simlai puah kawm si.
\p
\v 17 Zanlam phangin Jesuh kheh ningluntu leinih te thaw hawh si.
\p
\v 18 Laikuang a kil dang lai in Jesuh in, "Thungai in nang rel sing; laikuang ka kilpinak nangmahni sung pin pakhat in zuar tu ka si," ti'n ti si.
\p
\v 19 Ningluntu te khawngai ngai dang in, pakhat in "Keimah siing maw?" ti'n amah kheh dong atsia, a dang pakhat in "Keimah siing maw?" ti'n pakhat seuhseuh in ti dang si.
\p
\v 20 Jesuh in amahni kheh o atsia, "Nangmahni leinih sung pin pakhat si tu in, keimah thaw pakan pakhat sungah sang a niimtu pa si tu si.
\p
\v 21 Ngan ham saak bangin, Mi Tsapa heh hawh kul tu si. Sinapikhaw Mi Tsapa a zuartu pa tsa in lungsenung si. A nu pum sung pin a suak awl sawn ta asin ama tsa phasawn tu pelh si," ti'n ti si.
\p
\v 22 Lai a ei dang lai in Jesuh in sang kheh le atsia, muitsu a burh tselh phangin hem atsia a ninglun te kheh pe in, "Meheh ka ruangpum si. Le ula ei un," ti'n ti si.
\p
\v 23 Tsin, khuat kheh le atsia, Pathian a paak tselh phangin amahni kheh pe atsia, a vaseng in in dang si.
\p
\v 24 Jesuh in, "Me heh mi tampi tsa a luang ka thisena thukam ther si.
\p
\v 25 Thungai in nang rel sing, Pathian uknak sungah tsapit zu ther ka in ni tian, tsapit zu heh in leh tu ngawlla sing," ti'n amahni kheh ti si.
\p
\v 26 La pakhat a sa dang tselh phangin Olive Mual ah hawh dang si.
\s Piter Phaanak Tuh Rel Hamnak
\r Mah 26:31-35; Luk 22:31-38; Joh 13:36-38
\p
\v 27 Tsimi phangin Jesuh in amahni kheh, "'Tuukhal pa kheh vaat angkhaw, tuu te kheh dansep tu si,' ti'n ngannak bangin, tuzan hen keima manin nang vaseng in pialberh tu si utsi.
\p
\v 28 "Sinapikhaw tho tiarnak ka si zawh in, Galilee ah hawh ham tu sing," ti'n amahni kheh ti si.
\p
\v 29 Tsimi phangin Piter in, "Kapi tehem heh a pial sikhen, kei vang pial tu ngawl sing," ti'n ti si.
\p
\v 30 Jesuh in, "Thungai in na rel sing; tuni, tuzan rori hen, ar veinih a khuang ma in veithum tian phaa tu ka si tsi," ti'n ti si.
\p
\v 31 Piter in, "Nangmah thaw thi kul tu ka si riang in, na phaa tu ngawl sing," ti'n nase sawndoh in ti si. A vaseng in ama bangin ti dang ten deve si.
\s Gethsemane ah Sawngennak
\r Mah 26:36-46; Luk 22:39-46
\p
\v 32 Gethsemane tinak munah hawh dang atsia, "Saw ka ngen sung hem nai ah to dang rih ta un," ti'n amahni kheh ti si.
\p
\v 33 Tsin, Piter, Jeim le Johan ah kheh ama nenah huai si. Amah heh ambuk in thintsawl pan si.
\p
\v 34 Tsimi manin amahni kheh, "Ka nungnak heh lungse leita in ka thi ngawl men phang sing. Nai pin hen ngak rih un," ti'n ti si.
\p
\v 35 Mailam ah dawmlai hawh rih atsia, lei ah bok in, a si thei lekhaw me hun hen amah a leek thei tuh in,
\p
\v 36 "Abba, \f + \fr 14:36 \ft Abba: Aramaic awn si. A tsuangtsung in tualnel ngainak ei pa tinak si. \f* ei Pa, nangma tsa in thil tehem heh si theihnungberh si. Me khuat heh ka nen pin ka le sak sawh in. Sinapikhaw keima deihnak si ngawl in, nangma deihnak si sen," ti'n sawngen si.
\p
\v 37 Tsin, ningluntu te nenah hawh atsia, a eihmu dang reng kheh tawk in Piter ah kheh, "Simon, eihmu tseih men si tsim maw? Naazi pakhatno pohkhen ngak zo ngawl si tsim maw?
\p
\v 38 Sualroihnak sungah nang da tuh ngawl in, sawngen in ngak un. Raula hen ot ngai pelh atsia, tisa heh a thaneem si," ti'n ti si.
\p
\v 39 Hawh lehleu in a masa bangpah in sawngen si.
\p
\v 40 Amahni nenah a hawh leh phangin, a eihmu dang reng kheh tawk lehleu si. A eihmu sung leita manin, amahni'n Jesuh ah a o nak tuh khen thei dang ngawl si.
\p
\v 41 Amahni nenah a veithumnak a hawh leh phangin, "Tutian hen eihmu in tsawlom reng lai si utsim maw? Tawk si lei. A hunkim ongla si. Pan un, Mi Tsapa heh misual te kut ah aap ongla si.
\p
\v 42 Tho la ula, hawh dang ala sing. Pan un, keimah a aaptupa leng ongla si," ti'n amahni kheh ti si.
\s Jesuh ah Pomnak
\r Mah 26:47-56; Luk 22:47-53; Joh 18:1-11
\p
\v 43 A awn tseih laitum in ningluntu leinih laka ninglun pakhat Judas ah kheh leng vut nom si. Amah thaw in suangbawi te, Daan zirhtu te le upa te nen pin vangsang le thingtawng vong mi tampi leng si.
\p
\v 44 Amah a aaptupa'n amahni kheh theihdiknak pe in, "Ka thuutnak pa heh amah si lei. Pom ula, kilpek in huai ta un," ti'n ti si.
\p
\v 45 A leng natsang in ama nenah hawhper nom atsia, "Rabbi, Rabbi!" ti'n thut si.
\p
\v 46 Amahni'n Jesuh ah kheh pom atsia, huai nom si.
\p
\v 47 Tsimi phangin a ding dang te lak pin pakhat in a vangsang dawk atsia, suangbawi bera selpa beng kheh sat tawng sak si.
\p
\v 48 Jesuh in amahni kheh, "Ruko pomtu bangin vangsang le thingtawng thaw leng si utsim maw?
\p
\v 49 Nitin temple reen sungah thu zirh in nangmahni thaw ka om tseih lai in pom ngawl ka si utsi. Sinapikhaw Laithiangrim a kimnak tuh in si," ti'n ti si.
\p
\v 50 Tsimi phangin a ningluntu tehem in zam in dan dangberh si.
\p
\v 51 A tsangtse hupnak tuh puan pano bek sil dangval pakhat in Jesuh ah lun atsia, tsimipa kheh khangno te'n pom si.
\p
\v 52 Sinapikhaw a puan zam atsia, tsangtserel in danper si.
\s Sanhedrin ah Jesuh
\r Mah 26:57-68; Luk 22:66-71; Joh 18:12-13, 19-24
\p
\v 53 Amahni'n Jesuh ah kheh suangbawi ber nenah huai dang si. Suangbawi tehem, upa te le Daan zirhtu tehem khawm dang si.
\p
\v 54 Piter in khawla tsawng pin lun in suangbawi ber inn tual tian in lun atsia, sel te thaw to in mei awi si.
\p
\v 55 Suangbawi te le Sanhedrin \f + \fr 14:55\ft Sanhedrin: Jew te benak ah a daak ber thuneinak khawnsel si. \f* tehem in Jesuh ah a reek theinak tuh in tetti zei tseih pelh atsia, tumah tawk ngawl si.
\p
\v 56 Mi tampi te'n a dik ngawl tetti rel pelh in, amahni tetti relnak heimah tsun dun ngawl si.
\p
\v 57 Mi pawlkhat te'n ding atsia, a maan ngawl tetti rel in,
\p
\v 58 "Keimahni'n, 'Kut in sanak me temple heh phe angkhaw kut in sa ngawlnak temple kheh nithum sung sa tu sing," ti'n a tinak za si ung," ti'n ti si.
\p
\v 59 Sinapikhaw tetti relnak tsun dun lawt ngawl si.
\p
\v 60 Tsimi phangin suangbawi ber in mipi mai ah ding atsia, "Heimah o tu ngawl si tsim maw? Me te hen nangmah do in tetti a relnak heh hei sim?" ti'n Jesuh ah kheh dong si.
\p
\v 61 Sinapikhaw heimah o ngawl in mengdeen si. Suangbawi ber in, "Nangmah heh Muitsupa \f + \fr 14:61 \ft Muitsu pa: Pathian ming lak pin pakhat si. \f* Tsapa Khrih ah si tsim maw?" ti'n dong lehleu si.
\p
\v 62 Jesuh in, "Si sing. Mi Tsapa heh Huham neipa taklam ah to atsia van meiro sung pin a leng kheh mu tu lai si tsi," ti'n ti si.
\p
\v 63 Tsimi phangin suangbawi ber in a vansilh bal atsia, "Tetti dang kul lai si sing maw?
\p
\v 64 Pathian relse in a awnnak heh za dang si utsi. Kawti'n ruat si utsim?" ti'n ti si. A vaseng in thi taak in sual si ti'n han dang tep si.
\p
\v 65 Tsimi phangin mi pawlkhat te'n tsil thuh pan in a mai hup atsia, kuttum thaw tsum in, "Rel in!" ti'n ti si. Tsin, temple reen sung kiltu te'n beng dang si.
\s Piter in Jesuh ah Phaa
\r Mah 26:69-75; Luk 22:55-62; Joh 18:15-18, 25-27
\p
\v 66 Piter ah kheh nuailam inn tual ah a om lai in, suangbawi bera omlawh minu pakhat in a kung ah hawh si.
\p
\v 67 Piter mei awi to reng a mu phangin amah kheh panken atsia, "Nangmah khen heh Nazareth khawte Jesuh nenah om tseih vengpa la si tsi," ti'n ti si.
\p
\v 68 Sinapikhaw Piter in phaa in, "Na awnnak tsawh thei ngawl in thei khen thei tsiang ngawl sing," ti'n ti si. Tsimi phangin kongkal lam ah hawh in ar khuang si.
\p
\v 69 Omlawh pakhat in mu lehleu atsia, "Mepa heh amahni lak ah peh deve si," ti'n a kung ah ding te kheh ti si.
\p
\v 70 Sinapikhaw Piter in phaa lehleu si. Dawmlai a rei phangin a kung ah ding te'n, "Nangmah heh Galilee te na si manin amahni lak ah pakhat rori si tsi. Na kam tsawi hen theihnung diar si," ti'n ti dang si.
\p
\v 71 Sinapikhaw Piter in tsam tsawm atsia, tsial tsawm in, "Me nang rel tseihnakpa heh thei ngawl sing," ti'n ti si.
\p
\v 72 Tsimi tselhtsang in a veinihnak ar khuang si. Jesuh in, "A veinihnak ar khuang ma in veithum tian phaa tu ka si tsi," ti'n a tinak la Piter in phawk leh in kap si.
\c 15
\s Pilat Mai ah Jesuh
\r Mah 27:11-26; Luk 23:2-3, 18-25; Joh 18:29-40
\p
\v 1 Zingmano in suangbawi ber te khen sanang ngawl in upa te, Daan zirhtu te le Sanhedrin \f + \fr 15:1 \ft Sanhedrin: Jew te benak ah a daak ber thuneinak khawnsel si. \f* tehem kheh thurelpi atsia, Jesuh ah kheh hen in Pilat kut ah aap dang si.
\p
\v 2 Tsimi phangin Pilat in, "Jew te kumpibawi si tsim maw?" ti'n dong si. Jesuh in o atsia, "Na awnnak bangin si sing," ti'n ti si.
\p
\v 3 Suangbawi ber te'n Jesuh ah kheh sual tampi nawn pelh atsia, Jesuh in heimah o ngawl si.
\p
\v 4 Tsimi phangin Pilat in thudong lehleu in, "Heimah o tu ngawl si tsim maw? Nangmah kawzah sual a zei dang heh pan in!" ti'n ti si.
\p
\v 5 Jesuh in heimah a o nuam ngawl pah lai manin Pilat ah kheh ambuk si.
\p
\v 6 Puai \f + \fr 15:6 \ft Puai: Leekdelh Puai a rel otnak si. \f* ah mipi te ngennak thawng to pakhat kheh Pilat in suah sak veng si.
\p
\v 7 Raalthonak ah tualreek manin raal a thopinakpa thaw thawng tohnak Barabbas tinakpa om si.
\p
\v 8 Mipi te'n Pilat in amahni tsa a puah sak veng bangin a puah sak tuh in ring ngai in au in ngen si.
\p
\v 9 Sinapikhaw Pilat in amahni kheh o atsia, "Jew te Kumpibawi heh ka luat tiar tu'n deih utsim maw?" ti'n ti si.
\p
\v 10 Heitasim tiphangin suangbawi ber te'n a iksik manin ama kut ah a aap lam kheh Pilat in thei si.
\p
\v 11 Sinapikhaw suangbawi ber te'n Barabbas ah sawn luat tiar tu in mipi te kheh so si.
\p
\v 12 Tsimi phangin Pilat in o atsia, "Jew te Kumpibawi si ti'n nang tinakpa vumah hei puah tu in deih ka si utsim?" ti'n ti si.
\p
\v 13 Amahni'n, "Thinglamteh ah reek in!" ti'n au dang lehleu si.
\p
\v 14 Tsimi phangin Pilat in, "Hei manin sim? Thil pha ngawl hei puah sim?" ti'n ti si. Amahni'n, "Thinglamteh ah reek in!" ti'n ring leilei in au tuptup dang si.
\p
\v 15 Pilat in mipi te lungkim tiar a nuam manin amahni tsa Barabbas ah kheh suah sak atsia, Jesuh ah kheh savun rihual in a vaat tselh phangin thinglamteh vumah khen tuh in amahni kut ah aap si.
\s Raalkap te Zohsuamnak
\r Mah 27:27-31
\p
\v 16 Raalkap te'n Jesuh ah kheh Praetorium \f + \fr 15:16\ft Praetorium: Rom uktu bawipa inn si. \f* tinak uktupa inn ah huai in, garrison \f + \fr 15:16 \ft garrison: Rom raalkap bu si in, raalkap 600 lai om si. \f* tinak raalkap honkhat kheh a vaseng in tsimi munah khawm tu in ko dang si.
\p
\v 17 Puan sennum silh dang atsia, lingkaak phiarnak lupawng kheh khim tiar si.
\p
\v 18 Salam pe pan dang in, "Jew te Kumpibawi, upat taak!" ti'n ti dang si.
\p
\v 19 Tsimi tselh phangin phaikuang thaw a lu kheh vaat dang atsia, tsil thuh dang in, khuk lepbok atsia amah be dang si.
\p
\v 20 Nihtsiam bawlnak in a mang dang tselh phangin puan sennum a silhnak la suah leh sak atsia, ama puan kheh silh leh in thinglamteh ah reek tuh in huai dang si.
\s Thinglamteh Ah Khennak
\r Mah 27:33-44; Luk 23:33-43; Joh 19:17-24
\p
\v 21 Tsimi lai in Alexander ah le Rafas te pa Sairin khaw te Simon ah kheh lo pin hong atsia, a hawh tseih men kheh thinglamteh phur tiarlok dang si.
\p
\v 22 Tsin, Luruh Mun tinak Golgotha munah huai dang si.
\p
\v 23 Myrrh \f + \fr 15:23 \ft Myrrh: Thingnai khaa phunkhat pin puahnak rim ur si. Arab le Ethiopia ram pin leng si. \f* le tsapit zu rawinak kheh in tiar pelh in, Jesuh in in nuam ngawl si.
\p
\v 24 Thinglamteh vumah a khen dang tselh phangin, a tso tuh te ten a thei dang theinak tuh in a puan kheh aisan in sem dang si.
\p
\v 25 Zinglam naazi kua \f + \fr 15:25 \ft Zinglam naazi kua: Jew te siar dan in naazi pathumnak ti'n ngannak si. \f* phangin amah kheh thinglamteh ah khen dang si.
\p
\v 26 JEW TE KUMPIBAWI, ti'n amah sual a nawnnak lai ngannak kheh a vumah tar si.
\p
\v 27 Ruko panih te kheh a taklam ah le a kehlam ah amah thaw khen langkhat si.
\p
\v 28 Tsimi bangin, "Amah kheh daan heektu te lak ah siar tsihnak si," ti'n Laithiangrim a ngannak kheh kim si.
\p
\v 29 Tsimi mun tawntu te'n amah kheh relse in, lupei atsia, "Ala! temple phe atsia, nithum sung sa leh tuum pa,
\p
\v 30 san tsawm la thinglamteh vum pin tson tsuarsuk aw!" ti'n ti dang si.
\p
\v 31 Tsimi bangpah in suangbawi te le Daan zirhtu te khen amahni lak ah nihtsiam bawlnak in mang atsia, "Midang te zong san thei, mah le mah san tsawm thei ngawl;
\p
\v 32 Khrih, Israel te Kumpibawi kei mu tuh in le, kei um tuh in thinglamteh vum pin tuhen tsuarsuk tsuk sen," ti'n ti si. Thinglamteh ah khennak a tuarpinak te khen zohsuam deve si.
\s Jesuh Thihnak
\r Mah 27:45-56; Luk 23:44-49; Joh 19:29-30
\p
\v 33 Sun laitak \f + \fr 15:33 \ft Sun laitak: Jew te siar dan in naazi paruknak ti'n ngannak si. \f* pin pan simlam naazi pathum \f + \fr 15:33 \ft simlam naazi pathum: Jew te siar dan in naazi kuanak ti'n ngannak si. \f* tian leivum hem ah thimla dung si.
\p
\v 34 Simlam naazi pathum \f + \fr 15:34 Simlam naazi pathum: 15:33 ah pan in.\f* a kim phangin Jesuh in, "Eloi, Eloi lama sabachthani?" ti'n ring ngai in au si. Meheh, "Ka Pathian, ka Pathian heita zam ka si tsim?" ti'n ati nuamnak si.
\p
\v 35 A kung ah ding mi honkhat te'n a za phangin, "Pan un, Elijah ah ko tseih si," ti'n ti si.
\p
\v 36 Mi pakhat in ti huup thei thil pakhat kheh tsapit zu pawng sungah niim atsia, phaikuang rel ah a koih tselh phangin ama in tuh in tokso atsia, "Om men ta la sen. Amah losuk tu in Elijah ah leng na maw, pan rih tsuk a sing," ti'n ti si.
\p
\v 37 Jesuh ah kheh ring ngai in au atsia, a haihawh bo si.
\p
\v 38 Tsimi phangin temple sunga puan zarnak kheh a vum pin pan a tedop tian balzur in khennih in tsan si.
\p
\v 39 Jesuh mai phet ah a ding raalkap zakhat uktupa khen tsimi bangin Jesuh in au atsia, a haihawh a bo kheh a mu phangin, "Mepa heh Pathian Tsapa si rori si!" ti'n ti si.
\p
\v 40 Minu te'n ralpan dang reng in tsimi minu te lak ah Mary Magdalene ah, nauta sawn Jeim le Joses te nu Mary ah le Salome te peh deve si.
\p
\v 41 Tsimi minu te heh Galilee ah a om lai in amah luntu te si atsia, amah tuamlawmtu te si. Tsin, amahni thaw Jerusalem ah hawh langkhat minu dang te khen om meek lai si.
\s Jesuh Vinak
\r Mah 27:57-61; Luk 23:50-56; Joh 19:38-42
\p
\v 42 Tsimi ni heh Sabbath ni ma Thawithang Ni \f + \fr 15:42 \ft Thawithang Ni: Ninga ni si atsia, Sabbath ni tsa in thawithang ni si. \f* a si manin, simlam phangin,
\p
\v 43 Pathian uknak a ngak rengtu khawnsel upa ming thang Arimathia khawte Joseph ah kheh thinkol ngai in Pilat nenah hawh atsia, Jesuh ruang kheh ngen si.
\p
\v 44 Jesuh ah a thi ongla lam Pilat in a thei phangin lunglawi ngai si. Raalkap zakhat uktu raalbawipa kheh ko atsia, Jesuh ah a thi zawh a rei le rei ngawl dong si.
\p
\v 45 A thi ongla lam raalkap zakhat uktu raalbawipa relnak a za phangin, a ruang kheh Joseph le tuh in siang si.
\p
\v 46 Joseph in puan ngo nemno lei atsia, Jesuh ruang kheh losuk in tsimi puan nemno thaw tsunpek si. Lungretnak thaan sungah zau atsia, thaan kawka kheh lungdep pi thaw in kham si.
\p
\v 47 Mary Magdalene ah le Joses nu Mary te'n a zau min kheh pan kawm si.
\c 16
\s Jesuh Tholehnak
\r Mah 28:1-8; Luk 24:1-12; Joh 20:1-8
\p
\v 1 Sabbath ni thaizing in Mary Magdalene ah, Jeim nu Mary ah le Salome te khen thaan ah hawh in, a ruang thuh tuh rim ur lei si.
\p
\v 2 Nipi khat sunga ni masa ber ni zingmano, ni suak sursur phangin thaan ah hawh dang si.
\p
\v 3 Amahni'n, "Thaan kongkham lungdep pi la tu in kei thawn sak nan tih im?" ti'n rel dang si.
\p
\v 4 Sinapikhaw thaan a panso dang phangin lungdep pi a thawn saak kheh mu dang si. Tsimi lungdep pi heh a lianpi si.
\p
\v 5 Thaan sungah lut dang atsia, angki ngover tsualpi sil dangval pakhat kheh taklam ah a to reng kheh mu dang in thinphu melh dang si.
\p
\v 6 Ama'n, "Thinphu melh mah na un. Thinglamteh ah khennak Nazareth khawte Jesuh ah zei si utsi maw! Tho ongla si. Nai ah om leh ngawlla si. A zau min heh pan un.
\p
\v 7 Sinapikhaw hawh ta ula, a rel ham saak bangin Galilee ah hawh ham ong si lei. Tsimi ah amah mu tu si utsi, ti'n Piter le ningluntu te kheh rel ta un," ti'n rel si.
\p
\v 8 Thaan sung pin suak dang atsia, tsai tseih in le lunglawi ngai in thaan kheh zam in rang ngai in hong leh dang si. A thinphu dang manin, me thu heh tumah rel ngawl si.
\p
\v 9 Nipi khat sunga ni masa ber ni a tho leh zawh zingmano in, a sunga khawvang pasarih a nawt sak awngnak Mary Magdalene nenah lang masa ber si.
\p
\v 10 Me nu heh hawh atsia, Jesuh pawlpinak te lungse khawngai in le a kap dang tseih lai te kheh rel si.
\p
\v 11 Jesuh ah a nung leh thu le Mary Magdalene in amah a mu thu te a za dang phangin um hah dang ngawl si.
\p
\v 12 Tsimi zawh in ningluntu panih te kheh khaw tenau lam ah a hawh kawm lai in, Jesuh in phun dang in lang atsia, amahni thaw khaw sungah hawh deve si.
\p
\v 13 Tsimi thu kheh ningluntu dang te rel pelh in, um nuam dang ngawl si.
\p
\v 14 Tsimi zawh in ningluntu leikhat te kheh tsabuai ah laikuang a kil dang lai in Jesuh ah kheh amahni nenah lang atsia, a tho leh zawh amah a mutu te relnak a um nuam ngawl manin, amahni um ngawlnak le thinkhonak te manin amahni kheh hau si.
\p
\v 15 Tsin, "Leivum mun hem ah hawh ta ula, siamnak tehem nenah thuthang pha rel ta un.
\p
\v 16 Um atsia, a niim tehem sannak si tu in, a um ngawl tehem han tu si.
\p
\v 17 Me theihdiknak te hen a umtu te ompi tu si. Keima ming in khawvang te nawt tu in, awn ther in awn tu si.
\p
\v 18 Rul ru nei te len tu atsia, hei bang thihsi a in ta sikhen, heimah poi tu ngawl si. Minaa te vumah kut suan tu atsia, minaa te dam tu si," ti'n amahni kheh ti si.
\s Jesuh Van Kainak
\r Luk 24:50-53
\p
\v 19 Tsimi bangin Bawipa in a awn tselh phangin amah kheh vanvum ah le so in, Pathian taklam ah to si.
\p
\v 20 Ningluntu te kheh hawh atsia, Bawipa'n amahni thaw naper in le theihdiknak mang in a thu a kho tiarnak te kheh mun hem ah rel dang si. Amen.
