\id JHN
\h JOHAN
\mt JOHAN
\mt2 NGANNAK THUTHANG PHA
\toc3 Joh
\im Laingantu: Johan
\im Laisiartu: Leivum mihem
\im Ngankum: A.D. 85-90
\ip Thukam Ther laibu a masa ber pali te heh thuthang pha te ti'n konak si. Heimansim tiphang in me te hen Jesuh nungnak, thihnak le, tholehnak thuthang pha te kheh ngan si. Me thu te heh thuthangpha ah a omngawl theih ngawl umtu te'n leivum ah a rel tuh kheh si. Lehnak Johan in leivum ah Jesuh ah heh Khrih si atsia, Pathian Tsapa si ti'n a um theinak tuh deihsaknak thaw a thuthang pha heh a ngannak si (20:30-31). Amah hen me laibu heh A.D. 85-90 kawnvel in a ngannak si atsia, adang thuthang pha pathum te tah in khawnu sawnpi si.
\ip Johan pa le nu te heh Zebedee le Salome ah si atsia lehnak Jeim a heh a u si. Johan in amah le amah heh "Jesuh it ngainak ningluntu" (13:23-24; 21:7, 20, 24) ti'n ko tsawm si. Amah hen adang lehnak pakua te peh deve ngawlnak Piter le Jeim te thaw Jesuh naper dan kheh tetti khan si (Mar.9:37; 9:2; 14:33). Bawipa'n amah heh me Johan thuthang pha, Johan laikuat te (1, 2 le 3), le Thuphuan ngan tu in deng si.
\ip Johan thuthang pha heh adang thuthang pha pathum te thaw tampi dangdun si. Johan in adang laingantu pathum te ngannak Jesuh hingnak le a thusantehnak tampi te kheh zam si. Amah hen tsimi pathum te ngan ngawlnak kheh tampi belhsep lai si. Me thuthang pha a phundangnak heh a masa alian panga sunga thu tehem heh si si. Me alian panga tian hen Jesuh in Judea ram sungah a naper masanak te kheh rel si. Johan in thil khumnung hin sarih te kheh Jesuh relnak thu kho tiar tu in deng atsia, tsimi thil khumnung te kheh "theihniknak" ti'n ko si. Tsimi theihniknak te heh alian 2, 4, 5, 6, 9, le 11 sungah lang si. Jesuh in a phuangtsawmnak hin sarih te kheh Johan in alian 3, 4, 5, 8, 10, le 14-16 tian sungah khum si. Jesuh in "Keimah" ti'n a awnnak khen rel si (6:35; 8:12, 58; 9:5; 10:11, 14; 11:25; 14:6; 15:1). Amah hen a thuthang pha alian pakhat nak ah Khrih a sinak kheh tsiang ngai in ngan tepan si. Minung nenah Jesuh napernak kheh ngan zomper si (alian 2-12), lehnak te thaw pumpak napernak (alian 13-17), thinglamteh vum ah a napernak (alian 18-19), a tholehnak le tsimi zawh a napernak te kheh ngan si (alian 20-21).
\ip Johan in Jesuh ah heh Khrih si, Pathian Tsapa si ti'n kho tiar si. Kumkhaw nungnak kei ngah theinak tuh in amah um kul si sing.
\c 1
\s KhrihPathian Sinak
\p
\v 1 A pan in Thu om si. Tsimi Thu heh Pathian thaw om in, tsimi Thu heh Pathian ah si.
\p
\v 2 A pan in amah heh Pathian thaw om si.
\p
\v 3 Thil tehem heh amah tawnin siamnak si, tsin, siamnak tehem heh amah tawn ngawl in siamnak thil heimah om ngawl si.
\p
\v 4 Amah ah nungnak om si; tsimi nungnak heh minung te tsa varnak si.
\p
\v 5 Tsimi varnak heh khawthim sungah vaar pelh in, thimnak in amah thei ngawl si.
\p
\v 6 Pathian lehnak mi pakhat om in, a ming heh Johan ah si.
\p
\v 7 Amah heh minung tehem in amah tawnin a um theinak tuh in, Vaarnak tettikhan tu in a leng tetti si.
\p
\v 8 Amah heh tsimi Vaarnak si ngawl pelh in, Vaarnak thu tettikhan tu in lehnak si.
\p
\v 9 Tsimi heh mi tehem vaarnak pe tu in leivum ah a leng Vaarnak taktak si.
\p
\v 10 Amah heh leivum ah om si atsia, ama thawmin leivum heh siam sipelh in, leivum minung te'n amah thei ngawl si.
\p
\v 11 Amah hen ama minung te nenah hawh pelh in, ama minung te'n amah saang ngawl si.
\p
\v 12 Sinapikhaw amah a saangtu tehem le a ming a umtu tehem kheh Pathian tsa te si theinak pe si.
\p
\v 13 Tsimi heh thisena hingnak si ngawl, tisa otnaka hingnak khen si ngawl, minunga deihnak bangin hingnak khen si ngawl in, Pathian hingnak te si.
\p
\v 14 Tsin, Thu heh minung in tsang atsia, lainatnak le thudik thaw dim in keimahni lak ah om atsia, a tsungnungnak kheh mu si sing. Tsimi tsungnungnak heh Pa'n a neihlamtsang a Tsapa tsungnungnak bang kheh si.
\p
\v 15 Johan in amah kheh tettikhan atsia, "'Ka ning pin a lengtupa heh ka piang ma in om ongla a si manin, amah heh keima tah in thupi sawn si,' ti'n ka rel awngnak pa la amah heh si lei," ti'n au si.
\p
\v 16 Kei vaseng in ama nakimnak sung pina lainatnak kheh tso ngah dang in, tsimi a lainatnak kheh tso nennen lai si sing.
\p
\v 17 Heitasim tiphangin Daan heh Mawsi tawnin pe atsia, lainatnak le thudik heh Jesuh Khrih tawnin leng si.
\p
\v 18 Kontik khen tumah in Pathian mu awng keel ngawl si. Pa kaang sunga om Tsapa neihlamtsang pakhat bek in Pathian kheh langtsiang tiar si.
\s Johan Tetti Khannak
\p
\v 19 Jew te'n Johan ah kheh, "Tu si tsim?" ti'n dong tu in Jerusalem pin suang te le Levi te a tiar phangin, Johan tetti khannak heh tibang heh si.
\p
\v 20 Johan in el ngawl in, "Khrih ah si ngawl sing," ti'n iim po ngawl in phuang tsawm si.
\p
\v 21 Tsimi phangin amahni'n, "Tsimi lekhaw tu ha tsikhaw ee? Elijah ah si tsim?" ti'n dong si. Johan in, "Si ngawl sing," ti'n o si. "Profet si tsim maw?" ti'n dong dang atsia, Johan in, "Si ngawl sing," ti'n o si.
\p
\v 22 Tsimi phangin amahni'n, "Tu si tsim? Keimahni lehtu te kei rel leh tuh in tu ti tsawm si tsim?" ti'n ti dang si.
\p
\v 23 Johan in, "Keimah heh, 'Hampalak pin a au tseih aw kheh sing, "BAWIPA lampi kheh tsam tiar un," ' ti'n profet Isaiah in a tinak bangin si," ti'n ti si.
\p
\v 24 Amahni heh Farasi te lehnak te si.
\p
\v 25 Amahni'n, "Khrih ah na si ngawl, Elijah ah khen na si ngawl, profet khen na si ngawl poh tsimi, heita mi te niim si tsim?" ti'n dong dang si.
\p
\v 26 Johan in amahni kheh o atsia, "Mi te heh ti ah niim sing. Sinapikhaw nang thei ngawlnak mi pakhat heh nangmahni lak ah ding reng si.
\p
\v 27 Amah heh keima ning pin leng si atsia, keima tah in thupi sawn in, ama kedawl ri sut sak tu riang taak ngawl sing, ti'n ka tinak pa la heh amah heh si," ti'n ti si.
\p
\v 28 Me heh Johan in a niim min, Jordan run ral Bethany \f + \fr 1:28 \ft Bethany: Grik Baibal khenkhat ah Bethabara ti in om si. \f* khaw pin thiltsang si.
\s Pathian Tuuno
\p
\v 29 A thaizing in Johan in ama lam ah Jesuh hawh kheh mu atsia, "Pan un! Leivum sualnak a phur saktu Pathian Tuuno heh.
\p
\v 30 'Ka ning pin a lengtupa heh ka piang ma om ongla a si manin, keima tah in thupi sawn si,' ti'n a thu ka reelnak la amah heh si lei.
\p
\v 31 Amah heh thei ham ngawl sing. Sinapikhaw Israel te lak ah a lang tuh in ti ah niimnak thaw in leng sing," ti'n ti si.
\p
\v 32 Johan in tettikhan in, "Van pin Raula kheh khuro bangin tolhsuk atsia, a vumah a khop nom reng kheh mu sing.
\p
\v 33 Amah heh thei ham ngawl sing. Sinapikhaw ti ah niim tu in keimah a tiar tu pa'n, 'Raula Thiangrim kheh a vumah tolhsuk atsia, a khop nom reng na munak pa heh Raula ah niimtupa si,' ti'n ti ka si.
\p
\v 34 Keimah hen mu atsia, 'Me pa heh Pathian Tsapa si,' ti'n tettikhan sing," ti'n ti si.
\s Ninglun Masa Ber te Konak
\r Mah 4:18-22; Mar 1:16-20; Luk 5:1-11
\p
\v 35 Tsin, a thaizing in Johan ah kheh a ningluntu panih te thaw ding reng si.
\p
\v 36 Jesuh vak tseih kheh pan reng atsia, Johan in, "Pan un, Pathian Tuuno heh," ti'n ti si.
\p
\v 37 Ningluntu panih te'n Johan awnnak a za phangin, Jesuh ninglun kawm nom si.
\p
\v 38 Tsin, Jesuh in her atsia, amah a lun kawm kheh a mu phangin, "Hei zei si utsim?" ti'n amahni kheh dong si. Amahni'n, "Rabbi, kawnai ah om si tsim?" ti'n dong kawm si. (Rabbi heh upattaak Saya tinak si.)
\p
\v 39 Ama'n amahni kheh, "Hawh ula pan un," ti'n o si. Amahni khen hawh in pan atsia, a omnak kheh mu si. Tsimi hun heh simlam naazi pali \f + \fr 1:39 \ft simlam naazi pali: Jew te naazi siar dan in naazi sawmnak ti'n ngannak si.\f* lun a si ongla manin, Jesuh nenah tsam kawm nom si.
\p
\v 40 Johan awnnak za atsia, Jesuh ning a luntu panih lak pin a khatta sawn heh Simon Piter nau Andrew ah si.
\p
\v 41 Andrew in a u Simon ah tawk masa ber atsia, "Messiah ah tawk ongla si ung," ti'n ti si. (Messiah heh, Khrih tinak si.)
\p
\v 42 Andrew in a u kheh Jesuh nenah huai si. Jesuh in Simon ah kheh pan po atsia, "Nangmah heh Jonah tsapa Simon ah si tsi. Kephas ti'n ponnak si tu si tsi," ti'n ti si. (Kephas heh Lungto tinak si.)
\s Philip le Nathanael
\p
\v 43 A thaizing in Jesuh ah heh Galilee ah hawh tu in thawi in, Philip ah mu atsia, "Ka lun in," ti'n ti si.
\p
\v 44 Philip ah heh Bethsaida khawte si in, Andrew ah le Piter khawpi te si.
\p
\v 45 Philip in Nathanael ah tawk atsia, "Mawsi in Daan bu sungah a ngannak le profet te khen a ngannak, Nazareth khawte Joseph tsapa Jesuh ah mu ongla si ung," ti'n rel si.
\p
\v 46 Nathanael in, "Nazareth khaw pin thilpha heino pohkhen suak thei tu si maw?" ti'n o si. Tsimi phangin Philip in, "Ka lun la pan in," ti'n ti si.
\p
\v 47 Jesuh in ama nenah Nathanael hawh tseih kheh a mu phangin, "Pan un, Israel minung taktak heh, heimah ngian nei ngawl si," ti'n ti si.
\p
\v 48 Nathanael in, "Kawti bangin ka thei si tsim?" ti'n dong si. Jesuh in, "Philip in nangmah a ko ma, theikuang nuai ah na om kheh na mu ongla sing," ti'n o si.
\p
\v 49 Nathanael in o atsia, "Rabbi, nangmah heh Pathian Tsapa, Israel te Kumpibawi si tsi!" ti'n ti si.
\p
\v 50 Jesuh in amah kheh o atsia, "'Theikuang nuaia na mu si lang,' ti'n ka ti manin ka um si tsim maw? Me te tah in thilmak sawnpi te mu tulai si tsi," ti'n ti si.
\p
\v 51 Tsin, Jesuh in, "Thungai ngai in na rel sing; tuzawh lam phangin van kheh hong akhaw, Mi Tsapa vumah Pathian vanvummi te a tolhsuk le a kaiso mu tulai si tsi," ti'n ti si.
\c 2
\s Ti pin Tsapit Zu Tsang Tiar
\p
\v 1 Nithumnak ni in Galilee peng Kana khaw ah mopuai om in, Jesuh nu khen puai sim deve si.
\p
\v 2 Tsin, Jesuh ah le a ningluntu te khehkhen ko si.
\p
\v 3 Tsapit zu a bo phangin Jesuh nu in, "Tsapit zu bo ongla si," ti'n Jesuh ah rel si.
\p
\v 4 Jesuh in, "Minu, heita ka seng tseih si tsim? Ka hunkim lai ngawl si," ti'n ti si.
\p
\v 5 A nu'n, "A tiarnak bangin puah ta un," ti'n omlawh te rel si.
\p
\v 6 Tsimi munah Jew te daan in thiangnak tuh in koihnak lungbuul buul ruk om in, buul khat ah ti kalaan kul pin sawmthum lun vat si.
\p
\v 7 Jesuh in, "Lungbuul sungah ti a dim in thanberh un," ti'n omlawh te rel atsia, amahni'n lungbuul dimlelh in ti than si.
\p
\v 8 Tsimi tselh phangin Jesuh in, "Tuzong hen dawmlai suak ula tsangsuak phiin pa pe ta un," ti'n amahni kheh ti si. Amahni'n ti kheh suak atsia pe si.
\p
\v 9 Ti pin tsapit zu in a tsang ongla kheh tsangsuak phiin pa'n tsang si. Tsimi tsapit zu kheh tsangsuak phiin pa'n kawnai pina si, ti kheh thei ngawl pelh in, ti suaktu omlawh te'n thei si. Tsimita tsangsuak phiin pa'n mohuaipa ko si.
\p
\v 10 Tsin amah kheh, "Mi tehem hen tsapit zuhan suah masa atsia, a kham ten ongla phangin tsapit zukhul suah si. Sinapikhaw nang zong tutian hen tsapit zuhan siit lai si tsi," ti'n ti si.
\p
\v 11 Jesuh in Galilee peng Kana khaw ah theihdiknak puah pan in, ama tsungnungnak muh si. Tsin, a ningluntu te'n amah um si.
\p
\v 12 Me zawh hen Jesuh in a nu, a nau te le a ningluntu te thaw Kapernaum khaw ah hawhsuk in, ni tampi tsam ngawl si.
\s Temple Thiang Tiarnak
\r Mah 21:12-16; Mar 11:15-18; Luk 19:45-47
\p
\v 13 Tuhen Jew te Leekdelh Puai a nong ongla ta, Jesuh ah heh Jerusalem ah hawhso si.
\p
\v 14 Temple reen sungah kawlpawtsang zuartu te le tuu zuartu te le khuro zuartu te le tangka thengtu te to dang kheh mu si.
\p
\v 15 Amahni vaatnak tuh ri a hual tselh phangin tuu te le kawlpawtsang te thawlom a vaseng in temple reen sung pin hawlberh atsia, tangka thengtu te tangka kheh bawlei sak in, a tsabuai te khehkhen lailet reih sak si.
\p
\v 16 Tsin, khuro zuartu te kheh, "Me thil tehem heh danberh ta un. Ei Pa inn heh thil zuarnak mun in tsan mah na un!" ti'n ti si.
\p
\v 17 Tsimi phangin a ningluntu te'n, "Na inn ka thupi tsan leitanak hen ka thin sungah mei alh bangin kangberh ka si," ti'n ngannak kheh phawk leh dang si.
\p
\v 18 Tsimi manin Jew te'n, "Me thil te heh puah si tsikhaw, hei theihdiknak muh tu kei si tsim?" ti'n ti si.
\p
\v 19 Jesuh in, "Me temple heh phe ula nithum sung sa leh tu sing," ti'n o si.
\p
\v 20 Tsimi phangin Jew te'n, "Kum sawmli le kum ruk sung sanak me temple heh nithum sung bek in sa zo leh tu si tsim maw?" ti'n ti si.
\p
\v 21 Sinapikhaw Jesuh in temple a tinak heh ama ruangpum a tinak si.
\p
\v 22 Tsimi manin mithi te lak pin a tho phangin, a ningluntu te 'n me amahni a relnak thu heh phawk leh in, Laithiangrim le Jesuh relnak thu te kheh um dang si.
\p
\v 23 Jesuh ah heh Leekdelh Puai sung hem Jerusalem ah om in, mi tampi te'n puai sung theihdiknak a puahnak te a mu dang phang in, ama ming kheh um dang si.
\p
\v 24 Sinapikhaw, minung tehem a theiberh manin, Jesuh ah kheh amahni lak ah tualnel ngawl si.
\p
\v 25 Tsin, minung sungah hei om si, ti a theisek manin, mi pakhat in midang pakhata thu kheh Jesuh ah rel kul ngawl si.
\c 3
\s Hinglehnak
\p
\v 1 Farasi te lak pin mi pakhat, Jew te uktu Nikodemus tinak om si.
\p
\v 2 Me pa hen zan lai Jesuh nenah hawh atsia, "Rabbi, Pathian nen pin a leng saya pakhat na si lam na thei si ung. Heitasim tiphangin Pathian in a ompi ngawl himhim in me theihdiknak na puahnak te heh tumah in puah thei tu ngawl si," ti'n ti si.
\p
\v 3 Jesuh in, "Thungai ngai in na rel sing, mi pakhat heh hing lehnak a si ngawl lekhaw Pathian uknak mu thei tu ngawl si," ti'n amah kheh o si.
\p
\v 4 Nikodemus in, "Mi pakhat heh uham zawh in hing lehnak si thei tu si maw? Hing lehnak si tu in a nu pum sungah veikhat dum leh thei tu si maw?" ti'n amah kheh ti si.
\p
\v 5 Jesuh in, "Thungai ngai in na rel sing, mi pakhat heh ti le Raula in a hing leh ngawl nungsang Pathian uknak sungah lut thei tu ngawl si.
\p
\v 6 Tisa-a hingnak heh tisa si atsia, Raula-a hingnak heh raula si.
\p
\v 7 'Hing lehnak kultsam sitsi,' ti'n ka ti manin lunglawi mah nen.
\p
\v 8 Huih heh a nuam min hem ah ra in, a thawm za pelh in, kawnai pin a leng ti le kawnai lam ah a ra ti kheh rel thei ngawl si tsi. Raula-a hingnak tehem heh tsimi bang si," ti'n amah kheh o si.
\p
\v 9 Nikodemus in o leh atsia, "Meheh kawtibang in si thei tu sim?" ti'n amah kheh ti si.
\p
\v 10 Jesuh in o atsia, "Nangmah heh Israel te saya pakhat si atsia, kawti me thu te heh thei zo ngawl si tsim?
\p
\v 11 Thungai ngai in na rel sing, keimahni'n kei theinak rel atsia, kei munak tettikhan si ung. Nangnihni'n tetti kei khannak heh saang ngawl si utsi.
\p
\v 12 Leivum thu te ka relnak heh na um ngawl a si lekhaw, vanvum thu te rel ka sin kawti bangin um thei tu si tsim?
\p
\v 13 Vanvum ah om in, vanvum pin a tolhsuk Mi Tsapa siar ngawl vanvum ah a kaiso tumah om ngawl si.
\p
\v 14 Mawsi in hampalak ah rul a tar bangin, Mi Tsapa khen tarnak si tu si.
\p
\v 15 Tsimi heh tutu sikhen amah a umtu heh ral thong ngawl in kumkhaw nungnak a nei theinak tuh in si sawn si.
\p
\v 16 "Heitasim tiphangin, tutu sikhen amah a umtu taak hem ral thong ngawl in, kumkhaw nungnak a nei theinak tuh in, Pathian in a Tsapa neihlamtsang pe tian in leivum mi te it si.
\p
\v 17 Leivum mi te thukhen tu in Pathian in leivum ah a Tsapa leh si ngawl in, a Tsapa thawmin leivum mi te sannak a si tuh in leh si sawn si.
\p
\v 18 "Tsapa a um te heh thukhennak tuar ngawl in, amah a um ngawl te heh Pathian Tsapa neihlamtsang pakhat bek-a ming a um ngawl manin, thukhennak tuar ham ongla si.
\p
\v 19 Thukhennak heh tibang hen si. Leivum ah vaarnak leng ongla sipelh in, minung te'n amahni puahnak a sesuak manin vaarnak tah in thimnak kheh ngeih sawn si.
\p
\v 20 Thil sesuak a puahtu tehem in vaarnak haw atsia, a puahnak phozar khatu manin vaarnak kheh zuan ngawl si.
\p
\v 21 Sinapikhaw thil dik a puahtu te'n a puahnak te heh Pathian thawmin a si lam tsiangno in a lang thei tuh in, vaarnak kheh zuan si," ti'n amah kheh ti si.
\s Niimtu Johan le Jesuh
\p
\v 22 Me te tselh phang hen Jesuh ah le a ningluntu te kheh Judea ram sungah hawh in, tsimi munah amahni thaw om atsia niim si.
\p
\v 23 Salim khaw kunga Aenon ah ti tampi a om manin, Johan in mi te kheh niimnak pe si. Mi te khen a nenah hawh atsia, Johan in niimnak pe si.
\p
\v 24 Tsimi lai in Johan ah heh thawng tohnak si lai ngawl si.
\p
\v 25 Tsimi phangin Johan ningluntu pawlkhat te le Jew te kheh thiang tiarnak thu el dun si.
\p
\v 26 Amahni khen Johan nenah hawh in, "Rabbi, Jordan Run hatlam ral ah nangmah thaw om awng, ama thu tetti na khannak pa len mi te niimnak pe tseih si. Pan in, mi tehem in amah zuan si," ti'n rel dang si.
\p
\v 27 Johan in o atsia, "Vanvum pin penak a si ngawl nungsang minung hen heimah ngah thei ngawl si.
\p
\v 28 'Keimah heh Khrih ah si ngawl sing,' sinapikhaw, 'Ama masuan ah lehnak sing,' ti'n ka relnak theipitu ka tetti heh nangmahni rori heh si utsi.
\p
\v 29 Mo neitu heh mohuaipa si. Sinapikhaw mohuaipa kung ah dingin a aw a zatu a tetti hen mohuaipa aw a za manin angngai si. Tsimi manin me ka angnak heh kim ong si lei.
\p
\v 30 Amah heh khangso tu in, sinapikhaw keimah heh kiamsuk tu sing.
\p
\v 31 Vumlam pin a lengtupa heh heizongza vumah si. Leilung pina heh leimi si atsia, lei thu rel si. Vanvum pin a leng pa heh heizongza vumah si.
\p
\v 32 Ama'n a mu saak le a za saak thu tettikhan pelh in, tumah in a tetti khannak saang ngawl si.
\p
\v 33 Tetti a khannak a saangtu te hen Pathian heh a dik si ti'n thu khotiarnak tatsik khen si.
\p
\v 34 Pathian lehnakpa hen Pathian thu rel si, Heiman sim tilekhaw Pathian in Raula heh a teek om ngawl in pe si.
\p
\v 35 Pa hen Tsapa kheh it atsia, a kut sungah thil tehem pe si.
\p
\v 36 Tsapa a umtu te'n kumkhaw nungnak nei si. Tsapa a um ngawltu te'n nungnak mu tu ngawl in, a vumah Pathian thinrawnak kho reng tu si," ti'n ti si.
\c 4
\s Jesuh le Samaria Minu
\p
\v 1 Jesuh in Johan tah in ningluntu tam sawn nei atsia, mi tam sawn a niim kheh Farasi te'n a thei lam Bawipa'n thei si.
\p
\v 2 Sipelh atsia, Jesuh amah rori in mi te niim ngawl in, ama ningluntu te zong hen niim si.
\p
\v 3 Tsin Judea peng kheh zam atsia, Galilee peng ah zuan lehleu si.
\p
\v 4 A hawh phangin Samaria peng tawn kultsam si.
\p
\v 5 Tsimi manin Samaria khawpi Saikhar tinak khaw ah leng si. Saikhar khaw heh Jakob in a tsapa Joseph ah a penak mun kung ah om si.
\p
\v 6 Tsimi munah Jakob tikhuar om si. Jesuh ah heh a khualvaknak a tsawl leita manin tikhuar kung ah to si. Tsimi hun heh sun laitak \f + \fr 4:6 \ft sun laitak: Jew te siar dan in naazi paruknak ti'n ngannak si.\f* si.
\p
\v 7 Samaria minu pakhat kheh titsawi tu in leng atsia, Jesuh in, "Ka in tuh ti ka pe in," ti'n ngen si.
\p
\v 8 Heitasim tiphangin a ningluntu te heh khaw sungah lai eih lei tu in hawh si.
\p
\v 9 Tsimi phangin Samaria minu in, "Nangmah heh Jew te si in heita Samaria nupang keima nenah in tuh ti ngen ka si tsim?" ti'n Jesuh ah kheh ti si. Heitasim tiphangin Jew te'n Samaria te thaw pawl dun ngawl si.
\p
\v 10 Jesuh in o atsia, "Pathian lehsawng thei atsia, 'Ka in tuh ti ka pe in,' ti'n ti a ngen tu pa heh na thei asin, nangma'n amah heh ti ngen tu in, ama'n nungnak ti kheh na pe tupelh si," ti'n minu kheh ti si.
\p
\v 11 Minu in, "Sayapa, ti suaknak tuh titsian na nei ngawl, me tikhuar heh a thukngai si, tsimi nungnak ti tsawh kawnaia le tu si tsim?
\p
\v 12 Me tikhuar heh keimahni a pe tu kei pa Jakob tah in mak sawn si tsim maw? A tsa te le a sumzuatnak tehem in me tikhuar sunga ti in si," ti'n Jesuh ah kheh ti si.
\p
\v 13 Jesuh in minu kheh o atsia, "Tutu sikhen me ti a intu te heh dangrum leh tu si.
\p
\v 14 Sinapikhaw tutu sikhen ka penak ti a intu te heh dangrum leh awngkeel tu ngawlla si. Ka penak ti heh amah ah kumkhaw nungnak tsa tuh in a suak tsirhti in tsang tu si," ti'n ti si.
\p
\v 15 Minu in, "Sayapa, ka dangrum leh tu ngawlla in le nai ah hawh in ti tsawi ka kul leh tuh ngawl in, me ti tsawh ka pe in," ti'n ama nenah ti si.
\p
\v 16 Jesuh in, "Hawh ten, na pasel huaila nai ah hawh leh in," ti'n minu kheh ti si.
\p
\v 17 Minu'n, "Pasel nei ngawl sing," ti'n ti si. Jesuh in, "'Pasel nei ngawl sing' na ti heh thu man rel si tsi.
\p
\v 18 Heitasim tiphangin pasel panga nei ongla si tsi. Tua na ompinak heh na pasel si ngawl si. Tsimita thu man rel si tsi," ti'n amah kheh ti si.
\p
\v 19 Minu in, "Sayapa, profet pakhat na silam tuhen na thei sing.
\p
\v 20 Kei pa te hen me mual vumah Pathian be si. Nangnihni Jew te'n Jerusalem bek heh Pathian be min tuh mun si ti'n ti si utsi," ti'n amah kheh ti si.
\p
\v 21 Jesuh in, "Minu, ka um in; me mual vumah maw Jerusalem ah maw Pa kheh nang be ngawl hun leng tulai si.
\p
\v 22 Nangnihni hen nang thei ngawlnak be si utsi. Keinihni in kei theikennak be si ung. Heitasim tiphangin sannak heh Jew tea si.
\p
\v 23 Sinapikhaw a be taktaktu te'n Pa heh raula le thutak in a be hun a leng tuh heh, tuhen leng ongla si. Heitasim tiphangin Pathian in tsimi bangin amah a betu te kheh zei si.
\p
\v 24 Pathian heh Raula si, amah a betu te'n raula le thutak in a be himhim tuh si,"ti'n ti si.
\p
\v 25 Minu'n, "Messiah leng tu si ti thei sing" (Khrih ti'n ko nak si). "Amah a leng phangin thu tehem rel tu kei si," ti'n amah kheh ti si.
\p
\v 26 Jesuh in, "Nangmah awnpi tu keimah heh Messiah sing," ti'n amah kheh ti si.
\p
\v 27 Tsimi hun in a ningluntu te leng in, minu thaw a awntsawp kawm kheh lunglawi dang si. Sinapikhaw, "Minu nen pin hei deih si tsim?" ti le, "Heita minu ah awntsawppi si tsim?" ti heh tumah in dong ngam ngawl si.
\p
\v 28 Tsimi phangin minu khen a tibeel zam in khaw sungah hawh atsia,
\p
\v 29 "Nai ah hawh ula, ka leidat awngnak tehem a relsektupa heh pan un. Amah heh Khrih ah si ol ngawl si maw?" ti'n a khawpi te kheh rel si.
\p
\v 30 Tsimi phangin amahni'n khaw sung pin Jesuh nenah hawh dang si.
\p
\v 31 Amahni leng ma in ningluntu te'n, "Rabbi, lai ei in," ti'n ti dang si.
\p
\v 32 Sinapikhaw Jesuh in amahni kheh, "Nang thei ngawlnak lai ei tuh nei sing," ti'n ti si.
\p
\v 33 Tsimi manin ningluntu te'n, "Mi pakhat khat in a ei tuh pe si nan tih im?" ti'n pakhat le pakhat ti dun dang si.
\p
\v 34 Jesuh in, "Keimah lehtu Pa deihnak puah tu le ama naper ka tselhsek tu heh ka lai eih si.
\p
\v 35 'Tuzawh la li phangin laikhawl hun si tula si' ti si ngawl si utsim maw? Ngai un, lo te kheh diik in pan tsuk un. Lai te ther in khawl hunkim ong si lei.
\p
\v 36 A pawitu le a khawltu a ang kawm theinak tuh in, laikhawltu hen nilawh ngah tu atsia, kumkhaw nungnak rah khen khawl tu si.
\p
\v 37 Tsimi manin, 'Mi pakhat in pawi atsia, midang pakhat in khawl si' tinak heh a dik si.
\p
\v 38 Nang bung ngawlnak lo ah laikhawl tu in nang tiar sing. Midang te'n bung atsia, nangnihni'n amahni naper saak sungah lut si la utsi," ti'n a ningluntu te kheh rel si.
\p
\v 39 "Ka leidat awngnak tehem relsek ka si," ti'n minu tetti khannak manin, tsimi khaw sunga Samaria mi tampi te'n Jesuh ah um si.
\p
\v 40 Tsimi manin Samaria te'n ama nenah hawh dang atsia, amahni nenah tsaam rih tu in kun dang in, tsimi munah ninih tsaam si.
\p
\v 41 Ama awnkam manin mi tampi te'n um beet lai si.
\p
\v 42 Amahni'n minu ah kheh, "Tuzong hen na rel ta bek in um si ngawl in, keimahni rori in ama thurelnak za atsia, leivum minung te Santu Khrih ah si rori si ti kei thei manin, um si ung," ti'n ti si.
\s Bawi Upa Tsapa Dam Tiar
\p
\v 43 Ninih zawh in tsimi khawpi pin kiang atsia, Galilee peng ah hawh si.
\p
\v 44 Heitasim tiphangin Jesuh himhim in, profet heh ama khaw le ram ah heimah upatnak si ngawl si ti'n ti si.
\p
\v 45 Galilee te'n Jerusalem ah puai sim a hawh deve dang manin, puai sung Jerusalem ah thil khumnung a puahnak tehem mu ongla in, Galilee peng ah a leng phangin, Galilee te'n amah kheh saang si.
\p
\v 46 Tsin, ti pin tsapit zu in a tsang tiar min Galilee peng sunga Kana khaw ah Jesuh hawh leh si. Tsimi lai in, bawi upa pakhat om in, a tsapa heh Kapernaum ah a naa si.
\p
\v 47 Jesuh ah heh Judea peng pin Galilee peng sungah a leng thawm a za phangin, a nenah hawh atsia, Kapernaum khaw ah hawhsuk in, a tsapa thi tuzep kheh dam tiar sak tu in kun si.
\p
\v 48 Jesuh in, "Theihdiknak te le thil khumnung te na mu ngawl lekhaw um himhim tu ngawl si tsi," ti'n bawi upa pa kheh ti si.
\p
\v 49 Bawi upa pa khen, "Bawipa, ka tsapa a thi ma hawhsuk nawmnawm sawh in," ti'n ti si.
\p
\v 50 Jesuh in bawi upa pa kheh, "Hong talen; na tsapa nung ongla si," ti'n ti si. Tsimi pa khen Jesuh awnnak kheh um in, inn ah hong si.
\p
\v 51 A hongsuk tseih lai in a omlawh te'n muak atsia, "Na tsapa nung si lei," ti'n rel dang si.
\p
\v 52 A tsapa a nemtsuam hun kheh dong atsia, "Tsingni simlam naazi pakhat \f + \fr 4:52\ft simlam naazi pakhat: Jew te siar dan in naazi sarihnak ti'n ngannak si.\f* phangin a natdun dam si," ti'n rel dang si.
\p
\v 53 Jesuh in, "Na tsapa nung si," ti'n ati hun kek a si kheh bawi upa pa'n a thei phangin, amah le a innkawpi tehem in Jesuh ah kheh um dang si.
\p
\v 54 Meheh Jesuh in Judea peng pin Galilee peng sungah a leng zawh in theihdiknak a puahnak a panihnak si.
\c 5
\s Sabbath Ni Mina Dam Tiar
\p
\v 1 Tsimi zawh in Jew te puai pakhat om atsia, Jesuh ah heh Jerusalem ah hawhso si.
\p
\v 2 Jerusalem Tuu Dawngkham kung ah, Hebru awn in Bethesda tinak tikhuar om atsia, tsimi tikhuar kawnvel ah buuk panga om si.
\p
\v 3 Tsimi buuk te sungah minaa tampittseih te, mittsaw te, kawngbai te le zenat vei te kheh ti phe ngak in zau dang berh si.
\p
\v 4 Heitasim tiphangin hun khatkhat in tsimi tikhuar sungah vanvummi pakhat tolhsuk atsia ti hot si. Ti a phe tselh phangin ti sungah a sawn masa bertu heh hei bang natnak a vei sikhen dam si.
\p
\v 5 Tsimi munah kum sawmthum le kum riat sung natnak a veipa pakhat om si.
\p
\v 6 Tsimi munah a zau reng kheh Jesuh in mu atsia, a rei ongla lam a thei manin, "Dam tiarnak si nuam tsim maw?" ti'n amah kheh dong si.
\p
\v 7 Mi naa pa'n, "Sayapa, ti a phe phangin tikhuar sungah keimah sehtu tumah nei ngawl sing. Ka hawh phangin ka masuan ah mi pakhat sawn ngah tsiat veng si," ti'n o si.
\p
\v 8 Jesuh in, "Tho la na zauphah zial in hawh ten," ti'n minaapa kheh ti si.
\p
\v 9 Makhat in tsimi pa kheh dam atsia, a zauphah phur in hawh si. Tsimi ni heh Sabbath ni si.
\p
\v 10 Tsimi manin Jew te'n Jesuh dam tiarnak pa kheh, "Tuni heh Sabbath ni si atsia, na zauphah na phur heh a daan si ngawl si," ti'n ti si.
\p
\v 11 A dam leh pa khen, "Keimah a dam tiartupa'n, 'Na zauphah phurla hawh in,' ti'n ti ka si," ti'n amahni kheh o si.
\p
\v 12 Amahni'n "'Na zauphah phurla hawh in,' ti'n nangmah ati tupa tsawh tu sim?" ti'n amah kheh dong si.
\p
\v 13 Sinapikhaw Jesuh ah heh tsimi mun pin kiangden ongla a si manin, dam tiarnak pa'n amah damtiartu heh tu si ti thei ngawl si. Tsimi munah mihonpi om meek si.
\p
\v 14 Dawllam phangin Jesuh in temple reen sungah tsimi pa kheh tawk leh atsia, "Pan in, dam tiarnak si ongla si tsi. Sual lehmah na len. Tsimi a si ngawl lekhaw na vumah a sesuak sawn leng tu si," ti'n ti si.
\p
\v 15 Tsimi pa khen hawh atsia, amah dam tiar tu heh Jesuh ah a si lam Jew te rel si.
\p
\v 16 Jesuh in me te heh Sabbath ni in a puah manin, Jew te'n amah heh erh atsia, reek tuh in zei dang si.
\p
\v 17 Sinapikhaw Jesuh in, "Ei Pa hen tutian hen na a per manin, keimah khen per sing," ti'n amahni kheh o si.
\p
\v 18 Ama'n Sabbath ni a tsang ngawl bek zo ngawl, Pathian heh ama Pa in rel atsia, Pathian tsankim in a rel tsawm manin, Jew te'n amah reek theinak tuh zei leilei si.
\s Tsapa Thuneinak
\p
\v 19 Tsimi phangin Jesuh in amahni kheh o atsia, "Thungai ngai in nang rel sing, Tsapa hen ama thu in heimah puah thei ngawl in, Pa puahnak a munak bek puah si. Heitasim tiphangin a puahnak bangkeek in Tsapa khen puah deve si.
\p
\v 20 Ei Pa hen Tsapa a it manin, ama puahnak thil tehem kheh Tsapa ah muh si. Nang khum tuh in me te tah mak sawn naper te muh rih tulai nang si.
\p
\v 21 Ei Pa hen mithi te tho tiar atsia, nungnak a pe bangin, Tsapa khen a deihnak te kheh nungnak pe deve tu si.
\p
\v 22 Ei Pa hen tumah thukhen ngawl in, thukhen tuh tehem Tsapa ah aapberh si.
\p
\v 23 Meheh mi tehem in ei Pa a upat bangin, Tsapa a upat deve theinak tuh in si. Tsapa a upat ngawl te'n amah lehtu Pa khen upat ngawl si.
\p
\v 24 "Thungai ngai in nang rel sing, ka thu za atsia, keimah leh tu Pa a umtu te heh kumkhaw nungnak nei in, thukhennak tuar tu ngawl si. Sinapikhaw thihnak pin nungnak ah leek ongla si.
\p
\v 25 Thungai ngai in nang rel sing, mithi te'n Pathian Tsapa aw a za hun leng in, tsimi hun heh tuhun heh si. Tsin, Tsapa aw a zatu te nung tu si.
\p
\v 26 Ei Pa hen ama sungah nungnak a nei bangin, Tsapa khen ama sungah nungnak a nei tuh in pe ongla si.
\p
\v 27 Amah heh Mi Tsapa a si manin, thukhen tu in thuneinak khen pe si.
\p
\v 28 "Meheh lunglawi mah na un; heitasim tiphangin thaan sunga tehem in a aw za atsia, a suak hun leng tu si.
\p
\v 29 Thilpha a puahtu te heh nungnak ah tho tu in le, thil pha ngawl a puahtu te heh hannak tuar tu in tho tu si.
\s Niimtu Johan Tetti Khannak
\p
\v 30 "Keima thu in heimah puah ngawl sing. Ka zanak bang thek in thukhen sing. Keima deihnak zei ngawl in, keimah leh tu ei Pa deihnak bangin thukhen ka si manin, ka thukhennak heh a dik si.
\p
\v 31 Keimah le keimah tettikhan tsawm si lengkhaw, ka tettikhan tsawmnak heh dik ngawl si.
\p
\v 32 Keima thu tettikhan tu midang pakhat om in, a tetti khannak heh a maan lam thei sing.
\p
\v 33 Nangmahni'n Johan nenah mi leh atsia, Johan in thudik lam ah tettikhan ongla si.
\p
\v 34 Minung nena tetti khannak saang ngawl sing. Sinapikhaw me thu te heh sannak nang si theinak tuh in ka relnak si.
\p
\v 35 Johan ah heh a alh tseih le a vaar meiinn si atsia, ama vaarnak sungah tsillem sung sahnung tu kheh ot si utsi.
\p
\v 36 "Sinapikhaw Johan tah in mak sawn tetti nei sing. Heitasim tiphangin Pa'n ka tsianneihsek tuh in a penak naper, me ka deknak naper te rori ah hen ei Pa lehnak ka si kheh tettikhan si.
\p
\v 37 Keimah lehtu ei Pa amah rori hen tettikhan ka si lei. Nangnihni'n a aw za awng ngawl atsia, a mel khen mu awng ngawl si utsi.
\p
\v 38 A lehnak Pa nang um ngawl manin, ama thu khen nang sungah om reng ngawl si.
\s Laithiangrim Tetti Khannak
\p
\v 39 "Laithiangrim sungah kumkhaw nungnak nei thei tu in nang ruat manin Laithiangrim te kheh zei si utsi. Tsimi Laithiangrim te'n keima thu tettikhan si.
\p
\v 40 Tsimi sipelh nungnak nang nei theinak tuh in ka nenah hawh nuam ngawl si utsi.
\p
\v 41 Minung te ultungnak saang ngawl sing.
\p
\v 42 Sinapikhaw nangmahni sungah Pathian itnak nang nei ngawl lam kheh nang thei sing.
\p
\v 43 Ei Pa ming in leng pelh napi ingkhaw, nangnihni'n saang ngawl ka si utsi. Midang pakhat khat in ama ming rori in a leng asin amah kheh saang reng tu si utsi.
\p
\v 44 Pathian nen bek pin a leng ultungnak zei ngawl in, pakhat le pakhat ultung dun tu bek a sunsaktu nangnihni'n kawti bangin um thei tu si utsim?
\p
\v 45 "Ei Pa nenah nangmahni sual nawn tu in ka ring mah na un. Nangmahni sual nawn tu mi pakhat om si. Amah heh nang aan ngainak Mawsi ah si.
\p
\v 46 Mawsi ah nang um lekhaw, amah hen keima thu a ngan manin, keimah khen um tu si utsi.
\p
\v 47 Sinapikhaw ama lai ngannak te nang um ngawl lekhaw, kawtibang in ka thu te um tu si utsim?" ti'n ti si.
\c 6
\s Minung Thawngnga Lai Do
\r Mah 14:13-21; Mar 6:32-44; Luk 9:10-17
\p
\v 1 Tsimi zawh in, Jesuh ah kheh Tiberias Tipi tinak, Galilee Tipi hatlam ral ah hawh si.
\p
\v 2 Minaa te vumah a puahnak ama theihdiknak te a mu manin, mihonpi te'n amah lun si.
\p
\v 3 Jesuh in mual vumah kai atsia, tsimi munah a ningluntu te thaw to dang si.
\p
\v 4 Tsimi hun in Jew te Leekdelh Puai nong ongla si.
\p
\v 5 Jesuh in diik atsia, mihonpi te amah a zuan dang kheh a mu phangin, Philip nenah, "Me te ei tuh sang kawnaia lei tu na sing?" ti'n ti si.
\p
\v 6 Jesuh in a puah tuh thei tsawm kuh reng ongla sipelh in, Philip ah a tsulnak in tihen a tinak si.
\p
\v 7 Philip in, "Mi taak hem in kohno teen in a ei si riang denari \f + \fr 6:7 \ft denari: Rom dar tangka si atsia tsangkhat heh patsang pakhat a nilawh si.\f* zanih man sang khen tham lawt tu ngawl si," ti'n amah kheh o si.
\p
\v 8 Ningluntu pakhat, Simon Piter nau Andrew in,
\p
\v 9 "Mia khen ah barli sang tsuun panga le nga kohno panih nei naupang pakhat om si. Sinapikhaw mi tizah tsa reltaak nan tih im?" ti'n amah kheh ti si.
\p
\v 10 Jesuh in, "Mipi te tsawh to tiar un," ti'n ti si. Tsimi munah hampa tampi a om manin, hampa vumah to dang si. Mipi te heh patsang veu thawngnga lun si.
\p
\v 11 Jesuh in sang tsuun te kheh le atsia, Pathian a paak tselh phangin ningluntu te kheh sem si. Ningluntu te'n mipi to dang te kheh sem si. Tsimi bangin nga khehkhen sem in nual ngai in ei dang si.
\p
\v 12 Lai a kham ten phangin, Jesuh in ningluntu te kheh, "A eih val a hembangno te thehthawk ngawl in khul ten un," ti'n ti si.
\p
\v 13 Tsimita khon tei dang in, barli sang tsuun nga pin a eih val a hembang te kho leinih dim khon dang si.
\p
\v 14 Tsimi minung te'n Jesuh puahnak theihdiknak heh a mu dang phangin, "Me pa heh leivum ah a leng tulai profet si rori si," ti'n ti dang si.
\p
\v 15 Tsimi manin amahni'n a nenah hawh atsia, kumpibawi si tu in a tiarlok tuum kheh Jesuh in a thei phangin, amah ruak mual vumah hawh tum lehleu si.
\s Jesuh Ti Vumah Hawh
\r Mah 14:22-33; Mar 6:45-52
\p
\v 16 Simlam phangin ningluntu te kheh tipi ah hawhsuk dang si.
\p
\v 17 Tsin, khawm to dang atsia, tipi hatlam ral Kapernaum khaw ah hawh dang si. Khawthim ongla pelh in Jesuh ah heh amahni nenah leng lai ngawl si.
\p
\v 18 Khawtawng manin tilet tho si.
\p
\v 19 Peng thum peng li lun khawm a hot dang zawh in khawm lam zuan in ti vumah Jesuh hawh kheh mu dang atsia, kihngai dang si.
\p
\v 20 Sinapikhaw Jesuh in amahni kheh, "Keimah sing; kih mah na un," ti'n ti si.
\p
\v 21 Amahni'n ang ngai in khawm sungah dum tiar atsia, makhat in a khawm kheh a hawh min tuh ah leng dang si.
\s Nungnak Sang
\p
\v 22 A thaizing in tipi hatlam ral ah a ding dang mihonpi te'n ningluntu te tonak khawm siar ngawl, khawm dang a om ngawl lam le Jesuh ah le ningluntu te khawm to langkhat ngawl in, ningluntu te bek a hawh dang lam kheh mu si.
\p
\v 23 Sinapikhaw Tiberias khaw pin khawm dang te kheh Bawipa'n Pathian a paak tselh phangin sang a einak min kung ah leng si.
\p
\v 24 Tsimita mi te khen tsimi munah Jesuh ah mu ngawl in, ningluntu te khen a mu dang ngawl phangin, khawm to dang deve atsia, Kapernaum khaw ah hawh dang in, Jesuh ah kheh zei dang si.
\p
\v 25 Tipi hatlam ral ah amah a tawk dang phangin, "Rabbi, kontik in nai ah leng si tsim?" ti'n ti dang si.
\p
\v 26 Jesuh in amahni kheh o atsia, "Thungai ngai in nang rel sing, theihdiknak te nang mu manin keimah zei si ngawl in, sang khampek in nang ei ngah manin zei ka si utsi.
\p
\v 27 A se thei lai eih tsa rimsu mah na un. Kumkhaw nungnak tham Mi Tsapa in nangmahni a pe tuh lai eih tsa rimsu sawn un. Heitasim tiphangin Pa Pathian in Tsapa ah a tatsik kheen ong si lei," ti'n ti si.
\p
\v 28 Amahni'n, "Pathian naper te kei per theinak tuh in hei puah tu si ung im?" ti'n amah kheh dong dang si.
\p
\v 29 Jesuh in amahni kheh o atsia, "Pathian naper heh a lehnak Pa nang um heh si," ti'n ti si.
\p
\v 30 Tsimi manin amahni'n, "Tsimi lekhaw kei mu tuh in le nangmah kei um tuh in hei theihdiknak puah tu si tsim? Hei naper per tu si tsim?
\p
\v 31 'Pathian in amahni ei tuh van pin sang pe si,' ti'n ngannak bangin, kei papi te'n hampalak ah manna ei si," ti'n ti si.
\p
\v 32 Tsimi phangin Jesuh in amahni kheh, "Thungai ngai in nang rel sing, Mawsi in van pin sang pe ngawl nang si. Ei Pa'n van pin sang taktak pe nang si.
\p
\v 33 Pathian sang heh van pin lengsuk atsia, leivum mi te nungnak a petu Pa heh si," ti'n ti si.
\p
\v 34 Tsimi phangin amahni'n, "Bawipa, tsimi sang tsawh kei pe reng veng in," ti'n ti si.
\p
\v 35 Jesuh in amahni kheh, "Keimah heh nungnak sang sing. Ka nenah a hawh tu heh rikaam awngkel leh tu ngawlla in, keimah a umtu heh dangrum leh awngkel tu ngawlla si.
\p
\v 36 Sinapikhaw nang rel sing; nangnihni'n keimah mu ongla pelh in um ngawl lai si utsi.
\p
\v 37 Ei Pa'n keimah a penak tehem ka nenah hawh tu si. Ka nenah a hawhtu heh nawt himhim tu ngawl sing.
\p
\v 38 Heitasim tiphangin keima deihnak puah tu in van pin a lengsuk si ngawl in, keimah leh tu ei Pa deihnak puah tu in leng si sawn sing.
\p
\v 39 Keimah leh tu ei Pa deihnak heh keimah a penak tehem pakhatno pohkhen pai tiar ngawl in, dawlta ber ni in ka tho tiar tu heh si.
\p
\v 40 Tsin, ei Pa deihnak heh, tutu sikhen Tsapa mu atsia a umtu tehem kumkhaw nungnak nei tu si. Tsin, keimah khen dawlta ber ni in tho tiar tu sing," ti'n ti si.
\p
\v 41 "Keimah heh van pin a lengsuk sang sing," ti'n ati manin Jew te'n phun sepsup dang si.
\p
\v 42 Amahni'n, "Me pa heh a nu le a pa kei theinak, Joseph tsapa Jesuh ah si ngawl si maw? 'Van pin lengsuk sing,' ti'n ti si, kawti thu sim?" ti'n ti dang si.
\p
\v 43 Tsimi manin Jesuh in o atsia, "Phu sepsup tseih mah na un.
\p
\v 44 Keimah leh tu ei Pa'n a huai ngawl nungsang tumah in ka nenah hawh thei ngawl si. Tsin, ka nenah a hawhtu heh dawlta ber ni in tho tiar tu sing.
\p
\v 45 'Amahni a vaseng in Pathian in zirh tu si,' ti'n profet te'n laibu ah ngan si. Tsimi manin ei Pa thu za atsia, a zirtu tehem ka nenah hawh si.
\p
\v 46 Pathian nen pin a leng Tsapa siar ngawl, tumah in Pa mu awng ngawl si. Tsapa hen Pa mu ongla si.
\p
\v 47 Thungai ngai in nang rel sing, keimah a umtu heh kumkhaw nungnak nei ongla si.
\p
\v 48 Keimah heh nungnak sang sing.
\p
\v 49 Nang papi te'n hampalak ah manna ei in thi pah si.
\p
\v 50 Meheh vanvum pin a lengsuk sang si atsia, a eitu pohpoh heh thi ngawl si.
\p
\v 51 Keimah heh vanvum pin a leng nungnak sang sing. Tutu sikhen me sang heh a ei lekhaw, kumkhaw in nung tu si. Ka pe tuh sang heh leivum minung te nungnak tuh in ka penak ka sa heh si," ti'n amah ni kheh ti si.
\p
\v 52 Tsimi phangin Jew te'n, "Kawtibang in me pa hen kei ei tuh in ama sa kei pe thei tu sim?" ti'n el dun dang si.
\p
\v 53 Tsimi phangin Jesuh in amahni kheh, "Thungai ngai in nang rel sing, Mi Tsapa-a sa ei atsia, a thi nang in ngawl lekhaw nang sungah nungnak nei tu ngawl si utsi.
\p
\v 54 Tutu sikhen ka sa ei atsia, ka thi a intu heh kumkhaw nungnak nei in, dawlta ber ni in tho tiar tu sing.
\p
\v 55 Heitasim tiphangin ka sa heh lai taktak si atsia, ka thi heh in tuh taktak si.
\p
\v 56 Ka sa ei in ka thi a intu heh keima sungah om atsia, keimah khen ama sungah om sing.
\p
\v 57 A nung ka Pa in keimah leh atsia, Pa thawmin ka nung bang hen, keimah a eitu hen keima thawmin nung tu si.
\p
\v 58 Me sang heh van pin lengsuk si in, nang papi te'n manna ei atsia a thi pah bang si ngawl si. Me sang a eitu heh kumkhaw in nung tu si," ti'n ti si.
\p
\v 59 Me thu te heh Kapernaum khawa sinakok sungah thu a zirh lai in a relnak si.
\s A Ninglun te'n Zam
\p
\v 60 Tsimi manin a ningluntu mi tampi te'n me thu heh a za phangin, "Me a awnnak heh a thei har si. Tu in theitsiang zo tu sim?" ti'n ti dang si.
\p
\v 61 Ningluntu te'n me thu ah a phu sepsup dang tseih kheh Jesuh in a thin sung in a thei phangin, "Me thu hen nang khawsi tiar si maw?
\p
\v 62 Tsimi bang a si lekhaw Mi Tsapa heh ama om masa min ah a kaiso nang mu tsuk a sin kawtibang si nantih utsim?
\p
\v 63 Nungnak petu heh Raula si atsia, taksa heh heimah nempi ngawl si. Nangmahni ka relnak thu te heh raula si in, nungnak khen si si.
\p
\v 64 Sinapikhaw nangmahni lak ah a um ngawltu te om si utsi," ti'n amahni kheh ti si. Heitasim tiphangin tu te tseng hen um ngawl in, tu ber hen amah zuar tu ti heh Jesuh in a pan pah in thei ham reng ongla si.
\p
\v 65 Tsin, Jesuh in, "Tsimi manin, ei Pa'n a siang ngawl nungsang ka nenah tumah hawh thei tu ngawl si ti'n nang rel ham sing," ti'n ti si.
\p
\v 66 Tsimi pin pan a ningluntu mi tampi te inn ah hong in, amah lun nuam leh ngawlla si.
\s Piter Thuphuangnak
\r Mah 16:13-20; Mar 8:27-29; Luk 9:18-20
\p
\v 67 Tsimi phangin, Jesuh in ningluntu leinih te kheh, "Nangmahni khen hong nuam deve si utsim maw?" ti'n dong si.
\p
\v 68 Sinapikhaw Simon Piter in, "Bawipa, tu nenah hawh lawt tu si ung im? Kumkhaw nungnak thu te nei si tsi.
\p
\v 69 "Keimahni'n a nung Pathian Tsapa Khrih ah na si lam thei in na um si ung," ti'n amah kheh o si.
\p
\v 70 Jesuh in, "Nangmahni leinih te heh nang deng si ngawl nang im? Tsin, nangmahni sung pin pakhat heh diabol ah si," ti'n amahni kheh o si.
\p
\v 71 Me a relnak heh Simon tsapa Judas Iscariot ah si. Heitasim tiphangin amah heh ningluntu leinih te lak ah a peh thahlam reng in amah a zuar tu tuh pa si.
\c 7
\s A Nau te'n Um Ngawl
\p
\v 1 Tsimi zawh in Jesuh ah heh Galilee peng ah khualvak si. Jew te'n amah reek tu in a zei manin, Judea peng sungah khualvak nuam leh ngawlla si.
\p
\v 2 Tsimi hun in Jew te Buuk Puai nong ongla si.
\p
\v 3 A nau te'n, "Na ningluntu te'n na puahnak te a mu tuh in, nai pin kiangla Judea peng sungah hawh ten.
\p
\v 4 Mi ming thang si a nuamtu te'n a thupkuhruk in heimah puah ngawl si. Me thil te na puah a si lekhaw nangmah le nangmah leivum ah lang tiar tsawm in," ti'n ti dang si.
\p
\v 5 Heitasim tiphangin a nau te riang in amah um ngawl si.
\p
\v 6 Tsimi phangin Jesuh in, "Nangmahni tsa in hun heh remtsang reng veng pelh in, ka hun leng lai ngawl si.
\p
\v 7 Leivum mi te'n nangmahni heh haw thei ngawl si. Keimah zong heh amahni puahnak sesuak te ka phuang sak manin haw ka si.
\p
\v 8 Puai tsawh sim ta la un. Keimah zong heh ka hun a lengkim lai ngawl ta puai sim rih tu ngawl sing," ti'n a nau te kheh ti si.
\p
\v 9 Me thu te heh amahni a rel tselh phangin Galilee ah taang si.
\p
\v 10 Puai sim tu in a nau te a hawhso dang zawh in, amah khen mi te thei pum tuh ngawl in puai sim hawhso kuhzen deve si.
\p
\v 11 Tsimi phangin Jew te'n, "Amah heh kawnai ah si nan tih im?" ti'n puai minah zei dang si.
\p
\v 12 Mipi te'n ama thu rel in awn sepsup dang si. Pawlkhat te'n, "Amah heh mipha si," ti atsia, a dang te'n, "Si ngawl si; mipi zoltu si sawn si," ti'n ti si.
\p
\v 13 Sinapikhaw Jew te a kih manin ama thu rel sohsoh ngam teen ngawl si.
\p
\v 14 Puai a laitum duk a si phangin, Jesuh in temple reen sungah hawhso atsia, thu zirh si.
\p
\v 15 Jew te'n lunglawi ngai in, "Me pa heh lai zir awngkel ngawl sipelh, kawti laithiam nan tih im?" ti'n ti dang si.
\p
\v 16 Jesuh in amahni kheh o atsia, "Ka zirhnak heh keima si ngawl in, keimah lehtu Pa-a si.
\p
\v 17 Mi pakhat khat in ama deihnak puah a nuam lekhaw, ka zirhnak heh Pathian nen pina si maw, keima thuneinak in ka awnnak si, ti heh thei tu si.
\p
\v 18 Ama thuthu in a awntu hen ama tsungnungnak bek zei si. Sinapikhaw amah lehtu Pa tsungnungnak a zeitu heh a dik si in, ama sungah dik ngawlnak heimah om ngawl si.
\p
\v 19 Nangmahni heh Mawsi in Daan nang pe si ngawl si maw? Tumah in lun ngawl si utsi. Heita reek tu in zei ka si utsim?" ti'n ti si.
\p
\v 20 Mipi te'n amah kheh o atsia, "Nangmah heh khawvang nei si tsi. Tu in reek tu in zei na sim?" ti'n ti si.
\p
\v 21 Jesuh in amahni kheh o atsia, "Thil pakhat ka puahnak nang vaseng in khum ngai si utsi.
\p
\v 22 Tsimita Mawsi in vunrel tennak daan kheh nangmahni pe atsia, mi pakhat kheh Sabbath ni in vunrel ten si utsi. Me daan heh Mawsi pannak si ngawl in, nang pupa te pannak si.
\p
\v 23 Mi pakhat in Mawsi daan a se tiar ngawlnak tuh in Sabbath ni in vunrel ten a si lekhaw, Sabbath ni in mi pakhat ka dam tsiangsek tiar manin heita ka vumah thinraw si utsim?
\p
\v 24 Puleu munak bek in thukhen mah na un. A maanno in thukhen sawn un," ti'n ti si.
\s Khrih Si Thei Ol Maw?
\p
\v 25 Tsimi phangin Jerusalem pin leng mi honkhat te'n, "Reek tu in a zei dang tseihnak heh me pa heh si ngawl si maw?
\p
\v 26 Sinapikhaw, pan un! Raalpha ngai in thurel atsia, heimah ti dang ngawl si. Khrih ah rori si, ti'n uktu te'n thei rori si nan tih im?
\p
\v 27 Sipelh atsia me pa heh kawnai pin a leng ti thei si sing. Sinapikhaw Khrih ah a leng phangin kawnai pin a leng ti tumah in thei tu ngawl si," ti'n ti dang si.
\p
\v 28 Jesuh in temple reen sungah thu a zirh tseihlai in dampi in au atsia, "Nangnihni'n keimah thei atsia, kawnai pin ka leng ti khen thei meek si utsi. Ka leng tsawm men si ngawl sing. Sinapikhaw nang thei ngawlnak keimah lehtu Pa heh a dik si.
\p
\v 29 Ama'n keimah leh atsia, ama nen pin leng ka si manin amah heh thei sing," ti'n ti si.
\p
\v 30 Tsimi phangin amahni'n pom tuum pelh in, a hun a kim lai ngawl manin tumah in kutman ngawl si.
\p
\v 31 Mi tampi te'n amah um in, "Khrih ah a leng phangin me pa puahnak tah in tam sawn theihdiknak te puah lawt nan tih im?" ti'n ti dang si.
\p
\v 32 Ama thu rel in mipi te awn sepsupnak kheh Farasi te'n a za phangin, Farasi te le suangbawi te'n amah pom tu in temple kiltu te leh si.
\p
\v 33 Tsimi phangin Jesuh in amahni kheh, "Nang nenah dawmlai om rih angkhaw, keimah lehtupa nenah hong leh tu sing.
\p
\v 34 Nangnihni'n ka zei tu si utsi. Sinapikhaw tawk tu ngawl ka si utsi. Tsin, ka om minah khen hawh thei tu ngawl si utsi," ti'n ti si.
\p
\v 35 Tsimi phangin Jew te'n, "Kei tawk tuh ngawl in kawnai ah hawh tuum nan tih im? Grik te zirh tu in Grik te lak ah a om Jew te nenah hawh tuum si nan tih im?
\p
\v 36 'Ka zei tupelh na utsikhaw, tawk tu ngawl ka si utsi. Ka om min ah hawh thei tu ngawl si utsi,' ti'n a tinak heh hei ati nuamnak sim?" ti'n rel dang tseih si.
\s Ti Nung
\p
\v 37 Puai ni dawlta ber ni, ni thupi ber ni in Jesuh ah kheh ding atsia, dampi in au in, "Dangrum nang om lekhaw ka nenah hawh in, ti in sen.
\p
\v 38 Laithiangrim relnak bangin keimah a umtu te heh ama thinlung sung pin ti nung runti luang tu si," ti'n ti si.
\p
\v 39 Tibang hen a tinak heh amah a umtu te ngah tuh Raula thu a relnak si. Me hun hen Jesuh ah heh tsungnung tiarnak a si lai ngawl manin, Raula Thiangrim pe lai ngawl si.
\s Khrih Manin Isarel te Khen Dun
\p
\v 40 Tsimita mihonpi te sung pin mi tampi te'n me awnnak heh a za phangin, "Me pa heh profet si rori si," ti'n ti si.
\p
\v 41 A dang te'n, "Me pa heh Khrih ah si," ti'n ti si. Sinapikhaw pawlkhat te'n, "Galilee peng pin Khrih suak tu si maw?
\p
\v 42 Khrih ah heh David tenawn si tu atsia, David suaknak Bethlehem khaw pin suak tu si, ti'n Laithiangrim in rel ham ongla si ngawl si maw?" ti'n ti si.
\p
\v 43 Tsimi manin ama manin mipi te khen dun lawh si.
\p
\v 44 Mi pawlkhat te'n pom nuam pelh in, tumah in kutmansek ngawl si.
\p
\v 45 Temple kiltu te a leng leh phangin suangbawi te le Farasi te'n, "Heita amah huai ngawl si utsim?" ti'n ti si.
\p
\v 46 Temple reen sung kiltu te'n, "Me pa bangin tumah in thureel awng ngawl si," ti'n o si.
\p
\v 47 Tsimi phangin Farasi te'n, "Nangnihni khen son ngahnak si deve si u tsi maw?
\p
\v 48 Uktu te le Farasi te pakhat khat heh amah umtu om si maw?
\p
\v 49 Sinapikhaw Daan a thei ngawl me mihonpi te heh tsamnak si," ti'n o si.
\p
\v 50 Amahni sung pin zan laitum in Jesuh nenah a hawh kuhzen tu Nikodemus in,
\p
\v 51 "Mi pakhat heh ama kampau ngai atsia, a puahnak kei thei ma in kei Daan in thukhen keel si maw?" ti'n amahni kheh ti si.
\p
\v 52 Amahni'n o atsia, "Nangmah khen heh Galilee te si deve si tsim maw? Kan la pan po tsuk in. Galilee pin profet pakhat pohkhen a suak awng keel ngawl lam thei tu si tsi," ti'n amah kheh ti dang si.
\p
\v 53 Tsimi zawh in amahni inn ten ah hong dang si.
\c 8
\s Jesuh le Zuanzamnu
\p
\v 1 Tsin, Jesuh ah kheh Olive Mual ah hawh si.
\p
\v 2 Zingmano in temple reen sungah lut lehleu in, mi tehem in amah zuan dang si. Tsin, to atsia, amahni kheh thu zirh si.
\p
\v 3 Tsimi teng phangin Daan zirhtu te le Farasi te'n zuanzam nu pakhat a pom dangnak kheh ama nenah huai dang atsia, amahni laingial keek ah koih dang si.
\p
\v 4 Amahni'n Jesuh ah kheh, "Sayapa, me minu heh a zuanzam laitum rori pomnak si.
\p
\v 5 Daan sungah tibang hen lei a datu te heh lungto in seplum tuh in Mawsi in thupe kei si. Nang kawti'n ti atsim?" ti'n amah kheh ti dang si.
\p
\v 6 Amahni'n tibang hen a tinak heh Jesuh ah sual zei nuam in a tsulnak si. Sinapikhaw Jesuh in kunsuk atsia, heimah za ngawl bangin a kuttsung in lei ah lai ngan si.
\p
\v 7 Amahni'n a dong nawhnawh phangin ding po atsia, "Nangmahni lak ah sualnak a nei nom ngawltu in me minu heh sep masa ber sen," ti'n amahni kheh ti si.
\p
\v 8 Jesuh in kunsuk lehleu atsia lei ah lai ngan lehleu si.
\p
\v 9 Tsimi thu a za dang phangin, amahni se le pha theikhennak lungmu in a sualnak te lang tiar in, uham ber pin pan nauta ber tian dan sepsep dang si, Jesuh ah heh amah ruak in taang atsia, minu heh a laingial keek ah ding tum reng si.
\p
\v 10 Jesuh in ding atsia, minu siar ngawl midang tumah a mu ngawl phangin, "Minu, nangmah sualnawntu te la kawnai ah siberh sim? Tumah in han ngawl na si maw?" ti'n ti si.
\p
\v 11 Minu in, "Bawipa, tumah in han ngawl ka si," ti'n ti si. Tsimi phangin Jesuh in, "Keimah khen na han deve tu ngawl sing. Hong ta la, sual lehmah na len," ti'n minu ah kheh ti si.
\s Leivum Vaarnak
\p
\v 12 Tsimi phangin Jesuh in, "Keimah heh leivum vaarnak sing. Ka ning a luntu te thimnak sungah hawh tu ngawl in, nungnak vaarnak nei tu si," ti'n amahni kheh ti si.
\p
\v 13 Tsimi man in, "Nangmah le nangmah tettikhan tsawm na sita, na tetti khannak heh a dik ngawl si," ti'n Farasi ten'n Jesuh ah kheh ti si.
\p
\v 14 Jesuh in o atsia, "Keimah hen kawnai pin leng atsia, kawnai ah ka hawh tu, ti heh thei ka si manin, keimah le keimah tettikhan tsawm ka si sikhen tetti ka khannak heh a maan si. Sinapikhaw kawnai pin leng atsia, kawnai ah ka hawh tu, ti heh thei ngawl si utsi.
\p
\v 15 Nangnihni'n tisa deihnak bangin thukhen pelh na utsikhaw, keimah hen tumah thukhen ngawl sing.
\p
\v 16 Thu ka khen sikhen ka thukhennak heh a maan si. Heitasim tiphangin keimah ruak si ngawl in, keimah lehtu ei Pa'h thaw si si ung.
\p
\v 17 Mi paniha tetti khannak heh a maan si, ti'n nang daan sungah ngan meek si.
\p
\v 18 Keimah heh keimah le keimah tettikhan tsawmtupa sing. Keimah lehtu ei Pa'n keima thu tettikhan sak meek ka si," ti'n amahni kheh o si.
\p
\v 19 Tsimi phangin amahni'n, "Na Pa tsawh kawnai ah sim?" ti'n amah kheh dong si. Jesuh in, "Keimah asikhen, ei Pa ah asikhen thei pumpalak ngawl si utsi. Keimah nang thei tsuk asin, ei Pa ah khen thei meek tu si utsi," ti'n amahni kheh o si.
\p
\v 20 Me thu heh Jesuh in temple reen sungah thu a zirh lai in alu koihnak khan sung pin a awnnak si. Ama hun a kim lai ngawl manin, tumah in amah kheh kutman ngawl si.
\s Jesuh in A Thihnak Tuh Rel Ham
\p
\v 21 Tsimi phangin Jesuh in amahni kheh, "Hawh tu sing. Zei tu ka si utsi; tsin, nang sualnak ah thiberh tu si utsi. Ka hawhnak minah hawh thei tu ngawl si utsi," ti'n ti lehleu si.
\p
\v 22 Tsimi manin Jew te'n, "'Ka hawh min ah hawh thei tu ngawl si utsi,' ti'n ati manin amah le amah reek tsawm tu si nan tih maw?" ti'n ti dang si.
\p
\v 23 Jesuh in, "Nangnihni heh nuailam pina si utsi; keimah heh vumlam pina sing. Nangnihni heh me leivum mi te si utsi; keimah heh leivum mi si ngawl sing.
\p
\v 24 Tsimita nang sualnak ah thi tu si utsi ti'n nang rel sing, keimah heh amah sing ti'n ka tinak nang um ngawl manin, nang sualnak ah thiberh tu si utsi," ti'n amahni kheh ti si.
\p
\v 25 Tsimi phangin amahni'n, "Tu si tsim?" ti'n Jesuh ah kheh dong si. Jesuh in, "A pan pin nangmahni ka rel tseihnak bangin sing.
\p
\v 26 Nangmahni thu ah rel tuh le nang thukhen sak tuh tampi nei sing. Keimah lehtu Pa heh a dik manin, ama nena ka zanak thu te heh leivum minung te nenah rel sing," ti'n amahni kheh ti si.
\p
\v 27 Pa thu a rel tseihnak kheh amahni'n theitsiang zo ngawl si.
\p
\v 28 Tsimi phangin Jesuh in, "Mi Tsapa heh nang tar phangin, keimah heh amah ka si lam thei tu si utsi. Tsin, keima thu in heimah puah ngawl atsia, ei Pa zirhnak bangin me thu te heh ka rel lam theitsiang leh tu si utsi.
\p
\v 29 Keimah lehtu Pa heh ka nenah om si. Ama ang tuh thil te puah veng ka si manin, keimah ruak zam tu ngawl ka si," ti'n amahni kheh ti si.
\p
\v 30 Me thu te heh a rel lai in mi tampi te'n amah um si.
\s Thutak in Luat Tiar
\p
\v 31 Tsimi phangin Jesuh in amah umtu Jew te kheh, "Ka thu ah nang om reng lekhaw ka ningluntu taktak si si utsi.
\p
\v 32 Tsin, nangmahni'n thutak thei tu atsia, thutak khen luat tiar tu nang si," ti'n amahni kheh ti si.
\p
\v 33 Amahni'n, "Keimahni heh Abraham tenawn te si atsia, tumaha sel si awng ngawl si ung. Kawti 'Luat tu si utsi,' ti'n kei ti si tsim?" ti'n amah kheh o dang si.
\p
\v 34 Jesuh in, "Thungai ngai in nang rel sing; tutu sikhen sualnak a puahtu heh suala sel si.
\p
\v 35 Sel heh innsang ah kumkhaw om reng ngawl in, tsapa zonghen kumkhaw om reng thei si.
\p
\v 36 Tsimita Tsapa in nangmahni a luat tiar a silekhaw, a luat taktak te si tu si utsi.
\s Abraham Tenawn
\p
\v 37 "Abraham tenawn nang si lam nang thei sing. Sipelh atsia ka thu heh nangmahni sungah omnak mun a nei ngawl manin, reek tu in zei ka si utsi.
\p
\v 38 Ei Pa nena ka munak kheh nang rel sing. Nangmahni zonghen nang pa te nena nang munak bangin puah si utsi," ti'n ti si.
\p
\v 39 Amahni'n, "Abraham ah heh kei papi si," ti'n amah kheh o dang si. Jesuh in, "Abraham tsa te nang si lekhaw Abraham naper per tu si utsi.
\p
\v 40 Sinapikhaw Pathian nen pin ka zanak thudik nangmahni a reltupa keimah heh reek tu in zei ka si utsi. Abraham in tibang tson puah ngawl si.
\p
\v 41 Nang pa te leidat bangin leida si utsi," ti'n amahni kheh ti si. Tsimi phangin amahni'n, "Tsasawn si ngawl si ung. Pa pakhat bek nei in, Pathian ah si," ti'n o dang si.
\p
\v 42 Jesuh in, "Pathian heh nang Pa a si miau lekhaw, keimah it tu si utsi. Heitasim tiphangin keimah heh Pathian nen pin leng sing. Keima thu men in leng si ngawl in, ama lehnak sing.
\p
\v 43 Heita thu ka relnak te heh theitsiang thei ngawl si utsim? Ka thurelnak nang thei zo ngawl ta si.
\p
\v 44 Nangmahni heh nang pa diabol hin te si atsia, nang pa deihnak bangin puah ot si utsi. Amah heh a pan pin pan tualreek si atsia, ama sungah thutak a om ngawl manin, thutak ah ding ngawl si. Thuson a rel phangin ama sidaan in rel si. Heitasim tiphangin amah heh thuson relpa si atsia, thuson rel te pa si.
\p
\v 45 Sinapikhaw thutak ka rel manin um ngawl ka si utsi.
\p
\v 46 Nangmahni lak ah ka sualnak phuang theitu tu om si utsim? Thutak rel ka si lekhaw, heita ka um ngawl si utsim?
\p
\v 47 Pathian nen pina te hen Pathian thu te za si. Tsimita Pathian nen pina nang si ngawl manin za ngawl si utsi," ti'n amahni kheh ti si.
\s Abraham Om Ma in Om
\p
\v 48 Tsimi phangin Jew te'n o atsia, "Nangmah heh Samaria te si atsia, khawvang nei si tsi, ti'n kei tinak heh maan reng ngawl si maw?" ti'n amah kheh ti si.
\p
\v 49 Jesuh in, "Khawvang nei si ngawl sing; ei Pa ah ka upat si sawn si, Sipelh atsia, nautat ka si utsi.
\p
\v 50 Keima tsungnungnak zei ngawl sing. Keima tsungnungnak zei in thukhentu Pa pakhat om si.
\p
\v 51 Thungai ngai in nang rel sing; mi pakhat khat in ka thu a lun lekhaw thihnak tawk awngkeel tu ngawl si," ti'n amahni kheh o si.
\p
\v 52 Tsimi phangin Jew te'n, "Tuzonghen khawvang nei na si lam thei si ung. Abraham ah thi ongla si; tsin, profet te khen thiberh ongla si, 'Mi pakhat khat in ka thu a lun lekhaw thihnak tep awngkeel tu ngawl si' ti'n kawti'n ti thei si tsim?
\p
\v 53 Athisak kei papi Abraham tah in mak sawn si tsim maw? Profet tehem khen thiberh ong si lei. Nangmah heh tu si tiar tsawm si tsim?" ti'n ti dang si.
\p
\v 54 Jesuh in o atsia, "Keimah le keimah ultung tsawm ka si lekhaw, ka ultung tsawmnak heh heimah ngawl men si. Keimah ultung tu heh ei Pa ah si atsia, amah heh, kei Pathian si ti'n nang tinak kheh si
\p
\v 55 Tsimi a si sikhen, nangmahni'n amah thei ngawl si utsi.Sinapikhaw keima'n thei sing, 'Amah heh thei ngawl sing,' ti'n ka ti a si lekhaw nangmahni bangin thuson rel si tu sing. Sinapikhaw keimah hen amah thei atsia, ama thu lun sing.
\p
\v 56 Nang pa Abraham in ka leng hun mu tu heh thanop ngai si, tsin, mu atsia ang ngai si," ti'n o si.
\p
\v 57 Tsimi phangin Jew te'n, "Kum sawmnga riang na kim lai ngawl, Abraham ah mu ongla si tsim maw?" ti'n ti si.
\p
\v 58 Jesuh in, "Thungai ngai in nang rel sing, Abraham piang ma om ongla sing," ti'n amahni kheh ti si.
\p
\v 59 Tsimi phangin amahni'n amah seplumnak tuh lungto khul dang si. Sipelh atsia Jesuh in pialden in amahni laingialkeek pin nawr atsia, temple reen sung pin suakngut si.
\c 9
\s Sensuah Mittsaw Khawmu tiar
\p
\v 1 Jesuh ah kheh lampi ah a hawh tseihlai in, sensuah mittsawpa pakhat mu si.
\p
\v 2 A ningluntu te'n, "Rabbi, me pa sensuah mittsaw heh ama sual man si maw, a nu le a pa sual man si sawn sim?" ti'n dong si.
\p
\v 3 Jesuh in o atsia, "Amah le a nu le a pa te sual man si ngawl in, me pa ah hen Pathian naper mi te'n a mu theinak tuh in si sawn si.
\p
\v 4 Khawvar lai hen keimah lehtupa naper te heh per kul sing. Tumah in na a per thei ngawl hun, zan leng tseih ongla si.
\p
\v 5 Leivum ah ka om sung hem leivum minung te vaarnak sing," ti'n o si.
\p
\v 6 Me thu te heh a rel tselh phangin lei ah tsil sa atsia, a tsil thaw buan puah in, tsimi mittsawpa mit te kheh noih sak si.
\p
\v 7 Tsin, amah kheh, "Hawh ta la, Siloam tikhuar ah mai phiah ten," ti'n ti si. Siloam sullelam heh, Leh tinak si. Tsimi manin hawh atsia a maiphiah in, mit khawmu saak in hong leh si.
\p
\v 8 Tsimi manin a inn nen te le a mittsaw a mu vengtu te'n, "Me pa heh to in kutdawh ngen veng pa la si ngawl si maw?" ti'n ti dang si.
\p
\v 9 Mi pawlkhat te'n, "Amah si reng si," ti'n ti si. Midang te'n, "Mittsawpa thaw baang dun si," ti'n ti si. Ama'n, "Mittsawpa la sing," ti'n ti si.
\p
\v 10 Tsimi manin amahni'n, "Kawti bangin mit khawmu si tsim?" ti'n dong si.
\p
\v 11 Ama'n, "Jesuh tinak pa'n buan puah atsia, ka mit noih sak in, 'Hawh ta la, Siloam tikhuar ah mai phiah ten,' ti'n ti ka si. Tsimita hawhper in ka mai phiah atsia, khawmu sing," ti'n o si.
\p
\v 12 Tsimi phangin amahni'n, "Tsimi pa tsawh kawnai ah sim?" ti'n amah kheh dong si. Ama'n, "Thei ngawl sing," ti'n ti si.
\p
\v 13 Amahni'n mittsaw awng pa kheh Farasi te nenah huai dang si.
\p
\v 14 Jesuh in buan puah atsia, mit khaw a mu tiar ni heh Sabbath ni si.
\p
\v 15 Farasi te'n a mit khawmu dan dong deve leh atsia, mittsaw awng pa'n, "Ama'n ka mit ah buan noih atsia, ka mai ka phiah phangin khawmu sing," ti'n amahni kheh o si.
\p
\v 16 Tsimi manin Farasi pawlkhat te'n, "Me pa heh Sabbath ni a tsang ngawl manin Pathian nen pina si thei ngawl si," ti'n ti si. A dang te'n, "Misual pakhat in tibang theihdiknak heh puah thei tu si maw?" ti'n ti si. Tsimi manin amahni lak ah khendunnak suak si.
\p
\v 17 Amahni'n, "Amah hen na mit khawmu tiar si. Tsimita me pa heh nang kawti'n ti si tsim?" ti'n amah kheh ti lehleu si. Ama'n, "Amah heh profet pakhat si," ti'n ti si.
\p
\v 18 Sinapikhaw Jew te'n mit khawmutu pa nu le pa te a ko ma hem, a mittsaw awng atsia khaw amu thu kheh um ngawl si.
\p
\v 19 Amahni'n, "Me mittsaw saak in suak si, ti'n nang tinak pa heh nang tsapa si reng si maw? Kawtibang in tuhen khawmu sim?" ti'n a nu le pa te kheh dong si.
\p
\v 20 A nu le pa te'n o atsia, "Amah heh kei tsapa si atsia, a sensuah mittsaw a si heh thei si ung.
\p
\v 21 Sinapikhaw tuhen kawti bangin khawmu atsia, tu in khawmu tiar, ti heh thei ngawl si ung. Amah heh uham ongla a si manin amah dong ula, ama'n rel tsawm thei tu si," ti'n amahni kheh o si.
\p
\v 22 A nu le pa te'n Jew te a kih manin tsimi bangin a o nak si. Heitasim tiphangin, mi pakhat khat in Jesuh ah heh Khrih si ti'n a phuang lekhaw sinakok pin suah tu in Jew te'n lungkimnak nei dang si.
\p
\v 23 Tsimi manin a nu le pa te'n, "Amah heh uham ongla a si manin amah dong un," ti'n a tinak si.
\p
\v 24 Tsin, Jew te'n mittsaw awng pa kheh ko lehleu atsia, "Pathian thangphat in. Me pa heh misual a si lam thei si ung," ti'n ti si.
\p
\v 25 Ama'n, "Amah heh misual a si le si ngawl thei ngawl sing. Ka theinak pakhat om si. Keimah heh mittsaw sipelh in, tuhen khawmu sing," ti'n o si.
\p
\v 26 Tsimi phangin amahni'n, "Ama'n kawti'n ti na sim? Kawtibang in na mit khawmu tiar sim?" ti'n dong lehleu si.
\p
\v 27 Ama'n, "Nang rel ongla pelh sing. Nang ngai ngawl ta si. Heita za leh ot lai si utsim? A ningluntu si nuam deve si utsim maw?" ti'n o si.
\p
\v 28 Amahni'n nautat ngai in, "Nangmah heh ama ningluntu si tsi. Keimahni heh Mawsi ningluntu si ung.
\p
\v 29 Pathian in Mawsi ah a awnpi lam thei si ung. Me unau ah heh kawnai pin leng si, ti heh thei ngawl si ung," ti'n ti si.
\p
\v 30 Mittsaw pa'n o atsia, "Ama'n ka mit khawmu tiar in, nangmahni'n kawnai pin a leng ti nang thei ngawl heh khumnung ngai si!
\p
\v 31 Pathian in misual te thu ngai sak ngawl si, ti heh thei si ung. Sinapikhaw mi pakhat khat heh Pathian be atsia, ama deihnak a puah lekhaw Pathian in a thu a ngai saklam heh thei si sing.
\p
\v 32 Mi pakhat khat in sensuah mittsaw khawmu tiar si, ti heh leilung a po pan pin pan za awngkeel lai ngawl si sing.
\p
\v 33 Me pa heh Pathian nen pin leng a si ngawl lekhaw, heimah puah thei tu ngawl si," ti'n amahni kheh o si.
\p
\v 34 Amahni'n, "Sualnak thaw a dim in suak nangmah sawn in thu kei zirh ngeh si tsim?" ti'n ti dang atsia, sinakok pin suah dang si.
\s Raula Lam Mittsaw
\p
\v 35 Amah kheh sinakok pin a suah dang lam kheh Jesuh in za si. Tsin, amah a tawk phangin, "Pathian Tsapa heh um tsim maw?"ti'n ti si.
\p
\v 36 Ama'n, "Bawipa, amah ka um thei tuh in amah tsawh tu sim?" ti'n o si.
\p
\v 37 Jesuh in, "Nangmah hen amah heh mu ongla in, tua nangmah awnpitu keimah heh amah sing," ti'n ti si.
\p
\v 38 Tsimi phangin ama'n, "Bawipa, na um sing," ti atsia, amah kheh be si.
\p
\v 39 Jesuh in, "Mit khawmu ngawl te khawmu tiar tu in le khawmu te mittsaw tiar atsia thukhen tu in me leivum ah leng sing," ti'n ti si.
\p
\v 40 A kung-a Farasi pawlkhat te'n tsimi Jesuh awnnak a za phangin, "Mittsaw deve si ung maw?" ti'n ti si.
\p
\v 41 Jesuh in, "Nang mit a tsaw asin sualnak nei tu ngawl pelh si utsi. Tuhen 'Khawmu reng si ung,' ti'n nang ti tsawm manin, nangmahni ah sualnak om reng lai si," ti'n ti si.
\c 10
\s Tuukhal Pha
\p
\v 1 Jesuh in, "Thungai ngai in nang rel sing; tuu inn kawka pin tuu inn sungah dum ngawl in, mun dang pin kai atsia a dumtu te heh ruko le damiah si.
\p
\v 2 Sinapikhaw kawka pin a dumtu heh tuukhaltu pa si.
\p
\v 3 Kong kelentupa'n amah kheh kong hon atsia, tuu te khen a aw za si. A tuu te kheh amahni ming in pon atsia, tuu inn pin suak pi si.
\p
\v 4 Tuu inn sunga tuu te a suah phangin, a tuu te mai pin huai atsia, a tuu te'n a aw a thei manin amah lun dang si.
\p
\v 5 Midang te'n amahni a huai tuum sikhen, amahni aw kheh tuu te'n a thei ngawl manin, lun ngawl in peu sep tu si," ti'n ti si.
\p
\v 6 Jesuh in me thusanteh heh mang in rel pelh napikhaw, amahni'n a ti nuamnak thei ngawl si.
\p
\v 7 Tsimi phangin Jesuh in, "Thungai ngai in nang rel sing; keimah heh tuu kawka sing.
\p
\v 8 Ka mai ah a hawh ngawl tehem heh ruko te le damiah te si atsia, tuu te'n amahni aw thei ngawl si.
\p
\v 9 Keimah heh kawka sing. Keimah tawnin a luttu tehem sannak si tu in, suak tuak dum tuak atsia, dimdawn omnak tawk tu in tsimi munah leida tu si.
\p
\v 10 Ruko hen ru tu in, reek tu in le siatsuah tu bek in leng si. Keimah hen tuu te'n nungnak a nei theinak tuh in le kangkim nun a nei theinak tuh in leng sing.
\p
\v 11 "Keimah heh tuukhaltu pha sing. Tuukhaltu pha hen a tuu te tsa in a nungnak liam si.
\p
\v 12 Sinapikhaw tuu neitu tuukhaltu si ngawl lawhlaknak tuukhaltu hen nee leng a mu phangin, tuu te kheh zam atsia danper si. Tsin, nee khen tuu kheh bot atsia, tuu te khen dansep si.
\p
\v 13 Lawhlaknak tuukhaltu hen lawhlaknak si atsia, tuu te thupi a tsan ngawl manin daan si.
\p
\v 14 Keimah heh tuukhaltu pha sing. Ka tuu te kheh thei in, ka tuu te khen thei ka si.
\p
\v 15 Ei Pa'n keimah a thei bangin, keimah khen ei Pa ah thei atsia, ka tuu te tsa ka nungnak pe sing.
\p
\v 16 "Me tuu inn sunga tuu te lak ah a peh ngawl tuu dang te khen nei meek lai sing. Tsimi a dang tuu te kheh tuu inn sungah khumberh rori meek angkhaw, ka aw za tu atsia, tuu honkhat le tuukhaltu pakhat bek om tu si.
\p
\v 17 Ka nungnak leleh tuh in ka liam manin, ei Pa'n it ka si.
\p
\v 18 Ka nungnak heh keima liam tsawmnak si atsia, tumaha lesaknak si ngawl si. Ka nungnak liam theinak le leleh theinak thuneinak nei sing. Me thukhaam heh ei Pa nen pin ka ngahnak si," ti'n ti si.
\p
\v 19 Me heh a rel manin Jew te kheh khen dun lehleu si.
\p
\v 20 Mi tampi te'n, "Khawvang nei si in, a am si. Heita a thu ngai tseih si utsim?" ti'n ti si.
\p
\v 21 Mi pawlkhat te'n, "Me a reelnak te heh khawvang nei pakhata rel tuh zangzau si ngawl si. Khawvang in mit khawmu tiar thei tu si maw?" ti'n ti si.
\s Tuukhaltu Pa'n A Tuu te Thei
\p
\v 22 Khawsik hun in Jerusalem ah biakinn Aap Puai hunkim si.
\p
\v 23 Jesuh ah heh temple reen sunga Solomon buuk ah vak tseih si.
\p
\v 24 Tsimi lai in Jew te'n amah kheh kawn dang atsia, "Kontik tian aitsan tiar tu kei si tsim? Khrih ah na si lekhaw tsiangno in kei rel in," ti'n ti dang si.
\p
\v 25 Jesuh in, "Nang rel awng pelh sing. Diksang ngawl ka si utsi. Ei Pa ming in thil khumnung ka puahnak te hen tettikhan ka si lei.
\p
\v 26 Ka rel sak bangin, ka tuu te nang si ngawl manin diksang ngawl ka si utsi.
\p
\v 27 Ka tuu te'n ka aw za si. Keima'n amahni thei in amahni'n keimah lun dang si.
\p
\v 28 Amahni kheh kumkhaw nungnak pe sing. Tsimi manin amahni kheh senak ah leng awngkeel tu ngawl si. Tsin, ka kut sunga heh tumah in sut thei tu ngawl si.
\p
\v 29 Ka kut sungah amahni a petu ei Pa heh heizongza tah in mak sawn a si manin, ei Pa kut sunga kheh tumah in sut thei tu ngawl si.
\p
\v 30 Keimah le ei Pa heh pakhat si ung," ti'n amahni kheh o si.
\s Jesuh Seplum Tuum
\p
\v 31 Tsimi phangin Jew huaitu te khen amah seplum tu in lungto khul dang lehleu si.
\p
\v 32 Jesuh in, "Ei Pa tiarnak bangin naper pha te nang muh ongla sing. Tsimi ka puahnak te pin heiman ber in seplum tuum ka si utsim?" ti'n o si.
\p
\v 33 Jew huaitu te'n, "Thilpha na puahnak manin seplum tuum si ngawl si ung. Nangmah heh minung sipelh in, Pathian sitiar tsawm atsia, Pathian na relse manin seplum tuum si sawn si ung," ti'n o dang si.
\p
\v 34 Jesuh in, "Nang daan lai bu sungah 'nangmahni heh "pathian te si utsi," ti'n nang ti sing,' ti'n ngannak om si ngawl si maw?
\p
\v 35 Pathian thu a saangtu te kheh pathian te ti a silekhaw, Laithiangrim heh khelh thei ngawl a si manin,
\p
\v 36 Ei Pa'n thiangrim tiar atsia, leivum ah lehnak keimah hen, 'Pathian Tsapa sing,' ti'n ka ti manin, 'Pathian relse si,' ti'n heita ka ti si utsim?
\p
\v 37 Ei Pa naper per ngawl ka si lekhaw, ka um mah na un.
\p
\v 38 Sinapikhaw ei Pa naper per si reng lengkhaw keimah nang um ngawl sikhen, keima sungah ei Pa ah om atsia, ei Pa sungah keimah ka om lam thei in nang um theinak tuh in, ka naper te heh um un," ti'n o si.
\p
\v 39 Tsimi manin amah kheh pom tuum lehleu pelh atsia, amahni kut sung pin suak ngah si.
\p
\v 40 Tsin, Johan in a niim masa bernak Jordan run hatlam ral ah hawh lehleu in tsaam si.
\p
\v 41 Ama nenah mi tampi hawh dang in, "Johan in theihdiknak heimah muh ngawl pelh atsia, me pa thu a relnak tehem heh maanberh si," ti'n ti dang si.
\p
\v 42 Tsin, tsimi mun pin mi tampi te'n amah um si.
\c 11
\s Lazarus Thihnak
\p
\v 1 Tsimi lai in Mary ah le a u Martha te khaw Bethany ah Lazarus tinak pa kheh a naa si.
\p
\v 2 Mary in Bawipa kheh sathau rim ur pawh atsia, a kawng kheh a sam thaw nawtsek sak si. Lazarus ah heh a mingpa si atsia, a naa si.
\p
\v 3 Tsimita a tser te'n, "Bawipa, ngai in, na itnak pa la naa si," ti'n Jesuh nenah thulen si.
\p
\v 4 Jesuh in a za phangin, "Me natnak heh thi tham natnak si ngawl si. Me natnak manin Pathian tsungnung atsia, Pathian Tsapa a tsungnung theinak tuh in si sawn si," ti'n ti si.
\p
\v 5 Jesuh in Martha ah le, a nau le Lazarus te kheh it si.
\p
\v 6 Sinapikhaw Lazarus a naa thawm a za phangin, a omnak ah ninih tsaam beet lai si.
\p
\v 7 Tsimi tselh phangin, "Judea peng ah hawh lehleu a sing," ti'n a ningluntu te kheh ti si.
\p
\v 8 Ningluntu te'n, "Rabbi, masa len Jew te'n lungto in na seplum tuum si. Hawh leh tuumlai si tsim maw?" ti'n ti si.
\p
\v 9 Jesuh in, "Nikhat sungah naazi leinih om si ngawl si maw? Tutu sikhen sun ni nuai ah a vaak a si lekhaw, me leivum vaarnak a mu manin khawsi tu ngawl si.
\p
\v 10 Sinapikhaw zan in a vaak a si lekhaw ama sungah khawvar a om ngawl manin khawsi tu si," ti'n o si.
\p
\v 11 Me thu te heh a rel tselh phangin, "Kei rualpa Lazarus ah heh a eihmu si. Sinapikhaw a eihmu reng kheh phong tu in hawh tu sing," ti'n amahni kheh ti si.
\p
\v 12 Tsimi phangin ningluntu te'n, "Bawipa, a eihmu asi lekhaw dam tu poh si," ti'n ti si.
\p
\v 13 Jesuh in Lazarus thihnak a relnak sipelh in, ningluntu te'n eihmu denno in ring si.
\p
\v 14 Tsimi phangin Jesuh in, "Lazarus ah thi ong si lei.
\p
\v 15 Tsimi munah ka om kha ngawl heh nang um theinak tuh a si manin, nangmahni tsa in ang sing. A nenah hawh dang a sing," ti'n rel tsiang si.
\p
\v 16 Tsimi phangin Didymus \f + \fr 11:16\ft Didymus: Grik awn in tsaphiar tinak si.\f* tinak Thomas in a ninglunpi te kheh, "Amah thaw thi langkhat tu in hawh deve dang a sing," ti'n ti si.
\s Tholehnak le Nungnak Jesuh
\p
\v 17 Jesuh in tsimi munah a leng phangin Lazarus ah heh thaan sungah a vi zawh nili a si ongla lam kheh thei si.
\p
\v 18 Bethany khaw heh Jerusalem kung ah om si atsia, Jerusalem pin pengnih lun khawla si.
\p
\v 19 A mingpa a thi manin Jew mi tampi te kheh Mary ah le Martha ah topi dang si.
\p
\v 20 Martha in Jesuh leng thawm a za natsang in muak rumrum si. Mary ah zong heh inn sungah to reng si.
\p
\v 21 Tsimi phangin Martha in Jesuh ah kheh, "Bawipa, nai ah na om asin, ka mingpa heh thi tu ngawl pelh si.
\p
\v 22 Sinapikhaw tu riang hen Pathian nenah na ngennak taak hem, Pathian in na pe ken tu si, ti heh thei sing," ti'n ti si.
\p
\v 23 Jesuh in, "Na mingpa heh tho leh tu si," ti'n ti si.
\p
\v 24 Martha in, "Dawlta ber ni, mithi te tho leh ni in tho leh tu si ti thei sing," ti'n ti si.
\p
\v 25 Jesuh in, "Keimah heh tholehnak le nungnak sing. Keimah a umtu heh a thi sikhen nung leh tu si.
\p
\v 26 Keimah um atsia a nungtu tehem heh thi awngkeel tu ngawl si. Me thu heh um tsim maw?" ti'n ti si.
\p
\v 27 Martha in, "Bawipa, um sing. Nangmah heh leivum ah a leng tu Pathian Tsapa Khrih ah si tsi, ti heh um sing," ti'n ti si.
\s Jesuh ah Kap
\p
\v 28 Me thu te heh a rel tselh phang in, inn ah hong atsia, Mary ah kheh ko kuhzen in, "Sayapa leng ongla in, na lam tseih si," ti'n ti si.
\p
\v 29 Mary in tsimi thu a za natsang in tho nawmnawm atsia, Jesuh nenah hawh si.
\p
\v 30 Tsimi hun in Jesuh ah heh khaw sungah lut lai ngawl in, Martha tawk minah om reng lai si.
\p
\v 31 Mary in tho nawmnawm atsia a pusuak kheh a inn sunga amah topitu Jew te'n a mu dang phangin, "Thaan ah kap tu in hawh si," ti'n ti dang atsia amah lun dang si.
\p
\v 32 Mary ah kheh Jesuh omnak ah leng atsia amah a mu phangin, a kawngbul ah bok atsia, "Bawipa, nai ah om na sin ka mingpa heh thi tu ngawl pelh si," ti'n ti si.
\p
\v 33 Jesuh in Mary kap tseih le amah topi tu Jew te kap dang tseih kheh a mu phangin, a raula in lungse atsia, thintsawl ngai si.
\p
\v 34 Tsin, "Kawnai ah vi si utsim?" ti'n dong si. Amahni'n, "Bawipa hawhla pan in," ti'n o dang si.
\p
\v 35 Jesuh ah kap si.
\p
\v 36 Tsimi phangin Jew te'n, "A it dan ngai heh pan un," ti'n ti si.
\p
\v 37 Mi pawlkhat te'n, "Mittsaw pa khawmu tiar thei me pa hen, Lazarus ah heh thi tuh ngawl in ti thei tu ngawl si maw?" ti'n ti si.
\s Lazarus Tholehnak
\p
\v 38 Tsimi manin Jesuh ah kheh thaan ah a leng phangin thinna ngun lehleu si. Thaan heh lungretnak kaw si in, lungpeekpi in khaamnak si.
\p
\v 39 Jesuh in, "Lungpeekpi heh thawn un," ti'n ti si. Mithipa tsernu Martha in, "Bawipa, a thi zawh nili si ongla in uih tula si," ti'n ti si.
\p
\v 40 Jesuh in, "Um letsikhaw Pathian tsungnungnak mu tu si tsi," ti'n na rel sita ngawl ing maw? ti'n ti si.
\p
\v 41 Tsimi phangin mithi pa thaan pin lungpeekpi kheh thawn dang si. Tsin, Jesuh in van panso atsia, "Ei Pa, ka sawngennak na ngai sak manin ang sing.
\p
\v 42 Ka ngennak na ngai sak veng khen thei sing. Sinapikhaw na lehnak ka si lam heh nai ah a dingtu te'n a um theinak tuh in meheh na rel sing," ti'n ti si.
\p
\v 43 Tibanghen ati tselh phangin, "Lazarus, suak in," ti'n ringngai in au si.
\p
\v 44 Tsimi phangin mithipa kheh ruangtsuunnak puan thaw a kut le a kawng tsuunnak pah in le a mai khen puan thaw tsuunnak pah in suak si. Jesuh in, "Amah tsuunnak kheh suut sak veng ula hong tiar ta un," ti'n amahni kheh ti si.
\s Farasi te'n Reek Tum
\r Mah 26:1-5; Mar 14:1, 2; Luk 22:1, 2
\p
\v 45 Tsimi phangin Mary ah topitu Jew mi tampi te'n Jesuh puahnak thil te mu dang atsia, amah um dang si.
\p
\v 46 Sinapikhaw amahni lak pin mi pawlkhat te'n Farasi te nenah hawh atsia, Jesuh puahnak thil te kheh rel si.
\p
\v 47 Tsimi phangin suangbawi te le Farasi te kheh Sanhedrin \f + \fr 11:47\ft Sanhedrin: Jew te benak ah a daak ber thuneinak khawnsel si.\f* ko in to dang atsia, "Me pa hen theihdiknak tampi puah ongla a si manin, kawti'n ti dang tu si sing im?
\p
\v 48 Tibang hen lehzau men le singkhaw, mi tehem in amah um tu atsia, Rom minung te leng tu in, kei ram le kei miphun ruamreih tu kei si," ti'n ti dang si.
\p
\v 49 Amahni lak pin tsimi kum sunga suangbawi ber Kaiafas in, "Heimah thei ngawl si utsi,
\p
\v 50 kei miphun ral thong tah in, mipi te ai in mi pakhat thi heh keimahni tsa pha sawn si ti heh ruat ngawl si utsim maw?" ti'n ti si.
\p
\v 51 Meheh ama lungmu sungsuak a awnnak si ngawl si. Tsimi kum sung suangbawi ber a si bangin, Jesuh in Jew te tsa in a thihnak tuh thu profet bangin a awnnak sawn si.
\p
\v 52 Jesuh thihnak heh tsimi miphun te tsa bek si ngawl in, mun hem ah a vaisep Pathian tsa te munkhat ah khawm atsia miphun pakhat a si dang theinak tuh khen si meek si.
\p
\v 53 Tsimi ni pin pan, amahni'n Jesuh ah a reek theinak tuh ngaisung dang si.
\p
\v 54 Tsimi manin Jesuh in mihem theih in Jew te lak ah vaak ngam leh ngawlla si. Tsimi mun pin hawh atsia, hampalak kunga Ephraim khaw ah hawh in, a ninglun te thaw om dang si.
\p
\v 55 Tsimi hun in Jew te Leekdelh Puai nong ongla si. Tsimita mi tampi te'n amahni ram ten pin Jerusalem ah thiang tiar tsawm tu in Leekdelh Puai ma hawhso ham dang si.
\p
\v 56 Amahni khen Jesuh ah zei dang atsia, "Kawti'n ruat si utsim? Puai ah hen leng ol maw?" ti'n temple reen sungah ding thahlam in dong dun dang tseih si.
\p
\v 57 Suangbawi te le Farasi te'n amah a pom theinak tuh in a omnak min nang thei lekhaw kei rel un ti'n mipi te kheh thuthan si.
\c 12
\s Jesuh ah Sathau Pawh
\r Mah 26:6-13; Mar 14:3-9; Luk 7:37-38
\p
\v 1 Jesuh ah kheh Leekdelh Puai tu niruk a sam phangin, mithi te lak pin a tho leh tiarnak Lazarus omnak Bethany khaw ah hawh si.
\p
\v 2 Amahni'n Jesuh ah kheh simlai do in, Martha in lai li atsia, Lazarus ah heh Jesuh ah thaw laikuang kil te lak ah to deve si.
\p
\v 3 Tsimi phangin Mary in a manhar ngai, spikenard \f + \fr 12:3\ft spikenard: Nat kuang pin puahnak sathau rim ur si.\f* thau tikal kul lun keng atsia Jesuh kawng kheh burh in a sam thaw husek sak si. Me sathau rim ur heh inn sung hem dim in rimvung si.
\p
\v 4 Tsimi phangin a ningluntu pakhat Simon tsapa, Jesuh ah a zuar tulaipa Judas Iscariot in,
\p
\v 5 "Heita me rim ur heh denari \f + \fr 12:5 \ft denari: Rom dar tangka si atsia tsangkhat heh patsang pakhata nilawh si.\f* zathum in zuar atsia, minawm te sawm sawn ngawl sim?" ti'n ti si.
\p
\v 6 Tihen ati heh minawm te tsa a ruat ta si ngawl in, ruko a si ta si. Amah heh peisa kelen tu si in, a kelennak peisa te kheh luup kuh veng si.
\p
\v 7 Jesuh in, "Heimah dimdor mah na un. Keimah a vi ni tsa tuh in me rim ur heh a keem poh si.
\p
\v 8 Minawm te heh nang nenah om reng veng tu in, sinapikhaw keimah heh nang nenah om reng tu ngawl sing," ti'n ti si.
\p
\v 9 Bethany khaw ah Jesuh om lam Jew tampi te'n a thei phangin, amah mu nuam bek si ngawl in, mithi te lak pin a tho leh tiarnak Lazarus ah mu nuam in leng dang si.
\p
\v 10 Sinapikhaw suangbawi te'n Lazarus ah khen reek tu in rel dang si.
\p
\v 11 Heitasim tiphangin Lazarus manin Jew tampi te khen Jesuh ah zuan dang atsia um dang si.
\s Nehnak thaw Jerusalem ah Lut
\r Mah 21:1-9; Mar 11:1-10; Luk 19:29-38
\p
\v 12 A thaizing in Leekdelh Puai sim mi tampi te'n Jesuh ah kheh Jerusalem ah a hawh tseih thu za si.
\p
\v 13 Amahni'n siahsau nah le atsia amah muak tu in hawh dang in, "Hosanna! 'BAWIPA ming in a leng Israel te Kumpibawipa heh muitsu dong tasen,'" ti'n au dang si.
\p
\v 14 Ngannak bangin Jesuh in lakno pakhat a mu phangin a vumah to si.
\p
\v 15 Tsimi heh, "Zion tsanu, kih mah nen; na Kumpibawipa heh pan in. Lakno to in leng si," ti'n ngannak bangin si si.
\p
\v 16 A masa in ningluntu te'n me thu heh thei zo ngawl si. Jesuh ah heh tsungnung tiarnak a si phangin, me te heh ama thu ngannak a si lam le amahni'n ama vumah me thil te a puah lam phawk leh dang si.
\p
\v 17 Thaan sunga Lazarus ah kheh ko atsia, mithi te lak pin a tho leh tiar lai in, a kung ah a omtu mihonpi te khen tsimi thu kheh tettikhan si.
\p
\v 18 Tsimi theihdiknak a puahnak thu kheh mihonpi te'n a za manin amah muak tu in hawh dang si.
\p
\v 19 Tsimi manin Farasi te'n, "Heimah nang zing thei leh ngawlla lam heh thei la utsim maw? Pan un, leivum minung hem in amah lun dang ongla si," ti'n ti si.
\p
\v 20 Pathian be tu in Leekdelh Puai sim te lak ah Grik te honkhat peh deve si.
\p
\v 21 Galilee peng Bethsaida khaw te Filip nenah hawh dang atsia, "Sayapa, Jesuh ah mu ot si ung," ti'n kun si.
\p
\v 22 Filip in Andrew nenah hawh in rel atsia, Filip ah le Andrew in Jesuh ah rel si.
\s A Thihnak Tuh Rel Ham
\p
\v 23 Jesuh in o atsia, "Mi Tsapa tsungnungnak hunkim si lei.
\p
\v 24 Thungai ngai in nang rel sing; sangvut mu heh lei ah tser in a se ngawl nungsang, amah reng in om tu si. Sinapikhaw a thi lekhaw sangvut mu tampi in zai si.
\p
\v 25 Ama nungnak a it tu heh a nungnak pai tu in, me leivum ah ama nungnak a hawtu heh kumkhaw tsa in a nungnak kelen si.
\p
\v 26 Ka na a pertu hen ka luun sen. Ka omlawh hen ka omnak ah om deve tu si. Keima na a pertu heh ei Pa'n upat tu si.
\p
\v 27 "Tuhen ka nunnak tsawl leita si. Kawti'n ti ang im? 'Ei Pa, me hun pin hen ka san sawh in,' ti'n ti ang maw? Sinapikhaw me man hen nai ah leng sing.
\p
\v 28 Ei Pa, na ming tsungnung tiar in," ti'n amahni kheh ti si. Tsimi phangin vanvum pin aw pakhat leng atsia, "Tsungnung tiar ongla in tsungnung tiar rih tu sing," ti'n ti si.
\p
\v 29 A kung ah ding in, tsimi aw a zatu te'n khawri si, ti'n ti dang si. Midang te'n, "Vanvummi pakhat in amah awnpi si," ti'n ti si.
\p
\v 30 Jesuh in o atsia, "Me aw heh keima tsa leng si ngawl in, nangmahni tsa in leng si.
\p
\v 31 Tuhen me leivum heh thukhennak tuartu si. Tuhen me leivum uktu heh vawrnak si tu si.
\p
\v 32 Leilung pin tarnak ka si phangin, minung tehem ka nenah huaiberh tulai sing," ti'n o si.
\p
\v 33 Tihen a tinak heh kawtibang thihnak in a thi tula, ti a rel hamnak si.
\p
\v 34 Mihonpi te'n, "Khrih ah heh kumkhaw in nung tu si ti'n Daan in kei rel si. Heita 'Mi Tsapa heh tarnak si kul si' ti'n ti si tsim? Mi Tsapa tsawh tu sim?" ti'n o dang si.
\p
\v 35 Tsimi phangin Jesuh in, "Vaarnak heh tsillem sung bek nang nenah om rih tu si. Vaarnak a om lai hen hawh un; thimnak in nang khuh ngah kha tu si. Thimnak sungah a hawhtu hen a nga min tuh thei ngawl si.
\p
\v 36 Vaarnaka tsa te nang si theinak tuh in, vaarnak a om lai hen vaarnak heh um un," ti'n amahni kheh ti si. Jesuh in me thu te heh a awn tselh phangin amahni nen pin kiangden atsia, paizeen si.
\s Jew te'n Um Ngawl
\p
\v 37 Amahni mitmuh ah theihdiknak tampi puah pelh atsia, a mah kheh um lawt ngawl si.
\p
\v 38 Tsimi heh profet Isaiah relnak a kimnak tuh in si. Isaiah in, "Bawipa, kei thurelnak heh tu in um sim? BAWIPA kolnak kut kheh tu vumah lang sim?" ti'n ti si.
\p
\v 39 Tsimi manin amahni'n um thei ngawl si. Heitasim ti phangin Isaiah in,
\p
\v 40 "Ama'n amahni mit te kheh tsaw tiar atsia, a thin kheh kho tiar si. Tsimi manin amahni'n a mit in mu thei tu ngawl in, a thinlung in thei thei tu ngawl si. Tsimi a si ngawl lekhaw keima nen lam ah nga tu in, dam tiar kha tu sing, ti'n Pathian in ti si," ti'n ti si.
\p
\v 41 Me thu te heh Isaiah in Bawipa tsungnungnak a mu awng lai in le Bawipa thu a rel awng lai in a awnnak si.
\p
\v 42 Huaitu tampi te'n Jesuh um pelh in, Farasi te'n sinakok pin a hawl tu manin, tumah in a umnak kheh phuang ngam ngawl si.
\p
\v 43 Heitasim tiphangin amahni'n Pathian paaknak tah in minunga paaknak sunsak sawn si.
\s Jesuh Leivum Nunsantu
\p
\v 44 Tsimi phangin Jesuh in ringngai in au atsia, "Keimah a umtu hen keimah bek um si ngawl in, keimah lehtupa khen um si.
\p
\v 45 Tsin, keimah a mutu hen keimah lehtupa khen mu si.
\p
\v 46 Keimah heh vaarnak si tu in leivum ah leng sing, keimah a umtu tehem heh khawthim sungah om leh tuh ngawlla si.
\p
\v 47 "Tutu sikhen ka thu za atsia a um ngawltu heh thukhen tu ngawl sing. Heitasim tiphangin leivum thukhen tu in leng si ngawl in, leivum san tu in leng si sawn sing.
\p
\v 48 Keimah el atsia ka thurelnak a saang ngawltu heh amah thukhentu pakhat om si. Thu ka rel awngnak te'n ni dawltaber ni in amah kheh thukhen tu si.
\p
\v 49 Heitasim tiphangin keima thuthu in rel si ngawl sing. Keimah lehtu ei Pa'n ka rel tuh le ka awn tuh thukhaam pe ka si.
\p
\v 50 A thukhaam heh kumkhaw nungnak a si lam heh thei sing. Tsimi manin ka awnnak tehem heh ei Pa'n keimah a relnak bang rori in ka awnnak si," ti'n ti si.
\c 13
\s Ningluntu te Kawng Som Sak
\p
\v 1 Tuhen Leekdelh Puai kim tuzep si ongla in, Jesuh in leivum pin kiang atsia Pa nenah a hongnak tuh hun a leng ongla lam kheh thei si. Ama'n leivuma ama minung te kheh it ngaingai atsia, a tawp tian in it si.
\p
\v 2 Simlai a ei dang tselh phangin, diabol in Simon tsapa Judas Iscariot thinlung sungah Jesuh ah zuar tu in ruatnak koih ham si.
\p
\v 3 Pa in heizongza ama kut sungah a aapsek ongla lam le amah heh Pathian nen pin leng si atsia, Pathian nenah hong leh tu a si lam kheh Jesuh in thei reng si.
\p
\v 4 Tsimi manin simlai a ei min pin tho atsia, a angkitsual putasilh kheh suah in, puanpar le atsia a tai ah hen si.
\p
\v 5 Tsimi tselh phangin leng sungah ti pawm atsia, ningluntu te kawng som tepan in, a tai ah a hennak puanpar in husek sak si.
\p
\v 6 Simon Piter nenah a leng phangin, Piter in, "Bawipa, ka kawng som sak tu si tsim maw?" ti'n ti si.
\p
\v 7 Jesuh in, "Me ka puahnak heh tuhen na theirih ngawl pelhta sikhen, tuzawh lam in thei leh tu lai si tsi," ti'n o si.
\p
\v 8 Piter in, "Ka kawng heh kontik khen som thei himhim tu ngawl si tsi," ti'n ti si. Jesuh in, "Na kawng ka som sak ngawl lekhaw, keimah thaw pehdun thei tu ngawl si tsi," ti'n o si.
\p
\v 9 Simon Piter in, "Bawipa, ka kawng bek som sak ngawl in, ka kut te le ka lu khen ka som sak vanglak in," ti'n ti si.
\p
\v 10 Jesuh in, "Tibual ongla te heh a pumpuluk in a thiangsek ongla manin, a kawng bek som kul si. Nangmahni heh thiangsek ongla pelh in, nang vaseng vang thiang ngawl si utsi," ti'n ti si.
\p
\v 11 Amah zuartu tuh pa a thei manin, "Nang vaseng vang si ngawl si utsi" ti'n a tinak si.
\p
\v 12 Tsimi bangin amahni kawng a somsak tselh phangin, a angki tsual putasilh la sil leh atsia, a tonak ah toleh in, "Nangmahni vumah ka puahnak heh thei utsim maw?
\p
\v 13 Upat taak Sayapa, ti'n le Bawipa, ti'n keimah nang pon heh ka sinak thek a si manin a maan si.
\p
\v 14 Nang Bawipa le nang Sayapa keima'n nang kawng ka som sak lekhaw, nangmahni khen pakhat le pakhat kawng som sak dun awhnung si utsi.
\p
\v 15 Heitasim tiphangin nangmahni vumah ka puah bangin nang puah tuh in le nang tsung tuh in nang muh ongla sing.
\p
\v 16 Thungai ngai in nang rel sing; sel heh a bawipa tah in thupi sawn ngawl in, lehnak heh lehtu tah in mak sawn ngawl si.
\p
\v 17 Me thu te heh thei atsia nang puah lekhaw, mi ang te si tu si utsi.
\s Jesuh in Judas Thu Rel Ham
\r Mah 26:21-25; Mar 14:18-19; Luk 22:21-23
\p
\v 18 "Ka relnak heh nang vaseng thaw seng si ngawl si. Ka deng saak te heh thei sing, 'Laikuang ka kilpinak pa'n keimah do in a kawng dang ongla si,' ti'n Laithiangrim in a relnak heh a kimnak tuh in si sawn si.
\p
\v 19 Meheh a kim taktak phangin, keimah heh amah ka si lam nang um tuh in, a leng ma nang rel ham sing.
\p
\v 20 Thungai ngai in nang rel sing; tutu sikhen ka lehnak a saangtu heh keimah khen saang si. Tsin, keimah a saangtu heh keimah lehtupa khen saang si," ti'n ti si.
\p
\v 21 Jesuh in me thu te heh a rel tselh phangin, thintsawl ngai thahlam in, "Thungai ngai in nang rel sing; nangmahni sung pin pakhat in ka zuar tu si," ti'n rel si.
\p
\v 22 Tsimi phangin ningluntu te'n, tu ber a ti nuamnak si nan tih im ti'n aitsan buk in pakhat le pakhat pan dun dang si.
\p
\v 23 Ningluntu te lak ah Jesuh in a itngai nak, laikuang kil phangin Jesuh kaang a ngaingamtu pakhat om si.
\p
\v 24 Simon Piter in tsimi pa kheh ati otnak heh tu ber sim, ti'n a dong tuh in mitkheh si.
\p
\v 25 Tsimi phangin Jesuh kaang ngaingamtupa khen, "Bawipa, tsimi tsawh tu sim?" ti'n ti si.
\p
\v 26 Jesuh in, "Sang hemnak tihaang sungah niim atsia, ka penak pa heh si," ti'n o si. Tsin, tihaang sungah sang niim atsia, Simon tsapa Judas Iscariot ah kheh pe si.
\p
\v 27 Judas in sang a saang tselh pah in Satan kheh ama sungah dum si. Tsimi phangin Jesuh in, "Na puah tuh tsawh puah nawmnawm in," ti'n ti si.
\p
\v 28 Tsabuai ah laikuang a kilpinak te'n tibang hen Judas ah a tinak heh thei zo dang ngawl si.
\p
\v 29 Judas ah heh tangka kemtu a si manin, "Puai tsa kei kulnak lei ten," ti'n maw, "Minawm te dawmlai sawm ten," ti'n a ti si ol in pawlkhat ten ring si.
\p
\v 30 Judas in sang kheh saang atsia, suak nomper si. Tsimi hun heh zan si.
\s Thukhaam Ther
\p
\v 31 Judas ah kheh pulam ah a suak zawh in, Jesuh in, "Tuhen Mi Tsapa heh tsungnung ongla in, Pathian khen Mi Tsapa sungah tsungnung si.
\p
\v 32 Amah ah Pathian kheh a tsungnung a si lekhaw, Pathian in amah ah Mi Tsapa kheh tsungnung tiar deve tu si. Tsin, makhat in Mi Tsapa kheh tsungnung tiar tu si.
\p
\v 33 "Ka tsano te, nang nenah tsillem sung bek om rih tu sing. Ka zei tu si utsi. Sinapikhaw, 'Ka hawhnak minah hawh thei tu ngawl si utsi,' ti'n Jew te ka rel bangin, tuhen nang rel sing.
\p
\v 34 Thukhaam ther nang pe sing; pakhat le pakhat it dun un. Keima'n nangmahni ka it bangin, pakhat le pakhat it dun un.
\p
\v 35 Pakhat le pakhat nang it dun a silekhaw, me man hen mi tehem in ka ninglun nang si lam nang thei tu si," ti'n ti si.
\s Piter Phaanak Tuh Rel Ham
\r Mah 26:31-35; Mar 14:27-31; Luk 22:31-38
\p
\v 36 Simon Piter in, "Bawipa, kawnai ah hawh tu si tsim?" ti'n dong atsia, Jesuh in, "Tuhen vang ka hawh min tuh ah ka lun theirih tu ngawl si tsi. Sinapikhaw dawllam phangin lun thei leh tulai si tsi," ti'n o si.
\p
\v 37 Piter in, "Bawipa, heita tuhen nangmah lun thei tu ngawl sing im? Nangma tsa in ka nungnak liam tu sing," ti'n ti si.
\p
\v 38 Jesuh in amah kheh, "Keima tsa in na nungnak liam miau atsim maw? Thungai ngai in na rel sing; ar a khuang ma in veithum tian ka phaa tu si tsi.
\c 14
\s Lampi, Thutak le Nungnak
\p
\v 1 "Nang thin tsawl mah na un. Pathian um ula, keimah khen ka um un.
\p
\v 2 Ei Pa inn ah omnak mun tampi om si. A om ngawl a si asin nang rel tula sing. Nangmahni tsa omnak mun remham tu in hawh tu sing.
\p
\v 3 Tsin, hawh in nangmahni tsa omnak tuh mun ka rem tselh phangin, nang nenah hawh leh angkhaw, ka om minah nang om deve thei tuh in, ka nenah nang huai tu sing.
\p
\v 4 Nangnihni'n ka hawh min thei atsia, a zin khen thei si utsi." ti'n o si.
\p
\v 5 Thomas in, "Bawipa, na hawh min kei thei ngawl, kawti bangin a zin thei tu si ung im?" ti'n ti si.
\p
\v 6 Jesuh in, "Keimah heh lampi, thutak le nungnak sing. Keimah tawn ngawl in Pa nenah tumah leng thei tu ngawl si.
\p
\v 7 "Keimah nang thei lekhaw ei Pa ah khen thei tu si utsi. Tu pin pan amah thei ongla in mu meek ongla si utsi," ti'n ti si.
\p
\v 8 Filip in, "Bawipa, Pa na muh asin thinpha suar tu si ung," ti'n ti si.
\p
\v 9 Jesuh in, "Filip, hun ti tsan sung nang ompi ongla pelh sing. Ka thei ngawl pah lai si tsim maw? Keimah a mutu hen ei Pa ah khen mu ongla si. Heita 'Pa kei muh in' ti'n ti si tsim?
\p
\v 10 Keimah heh Pa sungah om in, Pa heh keima sungah a om heh um ngawl si tsim maw? Nangmahni ka relnak thu te heh keima thuthu in rel si ngawl sing. Keima sungah om Pa'n naper heh per si.
\p
\v 11 Keimah heh Pa sungah om in, Pa heh khen keima sungah a om heh ka um in. A si ngawl lekhaw ka puahnak naper te man hen ka um in.
\p
\v 12 "Thungai ngai in na rel sing; keimah a umtu hen ka puahnak te kheh puah deve tu si. Ka puahnak naper te tah in a mak sawn thil te puah tu si. Heimansim ti phangin ei Pa nenah hong tu sing.
\p
\v 13 Tsapa thawmin Pa kheh a tsungnung theinak tuh in, keima ming in nang ngennak taak hem nang puahsak tu sing.
\p
\v 14 Keima ming in thil pakhat khat nang ngen lekhaw, nang puah sak tu sing.
\s Bawmtu Raula Thiangrim
\p
\v 15 "Keimah nang it lekhaw ka thukhaam te luun un.
\p
\v 16 Tsin, ei Pa ah ngen angkhaw, ama'n a dang Bawmtu petu atsia, kumkhaw in ompi reng tu nang si.
\p
\v 17 Tsimi thutak Raula heh leivum minung te'n a mu ngawl manin le a thei ngawl manin saang thei ngawl si. Sinapikhaw nangmahni hen amah kheh thei si utsi. Heitasim tiphangin a mah heh nangmahni thaw om atsia, nang sungah om reng rih tulai si.
\p
\v 18 Nu le pa nei ngawl bangin nang zam thong men tu ngawl sing. Nang nenah hawh leh tulai sing.
\p
\v 19 "A reima in leivum minung te'n keimah heh mu leh tu ngawlla pelh atsia, nangnihni zong hen mu tu ka si utsi. Heitasim tiphangin ka nung bangin nangmahni khen nung deve tu si utsi.
\p
\v 20 Tsimi ni in ei Pa sungah ka om le nangmahni heh keima sungah om atsia, nangmahni sungah ka om lam kheh thei leh tulai si utsi.
\p
\v 21 Ka thukhaam te nei atsia a luntu heh keimah a ittu si. Tsin, keimah a ittu heh ei Pa'n it deve tu atsia, keimah khen amah kheh it in a nenah phuang tsawm tu sing," ti'n ti si.
\p
\v 22 Judas Iscariot ah si ngawl, midang Judas in, "Bawipa, leivum minung te nenah phuang tsawm ngawl in, kawti kei nenah phuang tsawm thei lawt tu si tsim?" ti'n ti si.
\p
\v 23 Jesuh in o atsia, "Mi pakhat khat in keimah a it a si lekhaw, ka thu luun tu si. Tsin, ei Pa'n amah it tu atsia, ama nenah hawh a-ungkhaw, amah thaw om dang tu si sing.
\p
\v 24 Keimah a it ngawltu hen ka thu te luun ngawl si. Nang zanak thu te heh keima thu si ngawl in, keimah lehtu ei Pa thu si.
\s Thinnuamnak
\p
\v 25 "Nang nenah ka om lai hen me thu te heh nang rel sing.
\p
\v 26 Keima ming in Pa'n a leh tuh Bawmtu Raula Thiangrim hen nangmahni heh thu tehem zirh tu atsia, ka relnak tehem heh nik reng tiar tu nang si.
\p
\v 27 Thinnuamnak nang zam sing. Keima thinnuamnak heh nang pe sing. Me thinnuamnak heh leivum minung te penak bang si ngawl si. Thintsawl po mah na ula, thinphu mah na un.
\p
\v 28 'Hong rih angkhaw, nang nenah hawh leh tu sing,' ti'n nangmahni ka relnak la za ongla si utsi. Keimah nang it miau lekhaw, ei Pa ah heh keima tah in mak sawn a si manin, 'Ei Pa nenah hong tu sing,' ti'n ka tinak manin ang ngai tu si utsi.
\p
\v 29 "Me thu heh a si taktak phangin nang um theinak tuh in, tuhen nang rel ham sing.
\p
\v 30 Me leivum uktupa a leng dawnzep ongla manin, thu tampi nang rel leh tu ngawlla sing. A leng sikhen keimah thaw heimah seng dun ngawl si.
\p
\v 31 Sinapikhaw Pa ka it lam leivum minung te'n a thei tuh in, ei Pa thukhaam penak bangin naper sing. Tho un; hawh dang ala sing," ti'n ti si.
\c 15
\s Tsapitkuang le A Kaak
\p
\v 1 Jesuh in, "Keimah heh tsapitkuang taktak si atsia, ei Pa ah heh vuan kiltu si.
\p
\v 2 A rah ngawl a kaak tehem satberh tu atsia, rah nei kaak tehem kheh a rah leilei tuh in, sial tu si.
\p
\v 3 Nangmahni heh thu ka relnak te nang si ongla manin, thiang ongla si utsi.
\p
\v 4 Keima sungah nang om reng lekhaw, keimah khen nangmahni sungah om reng deve tu sing. A kaak hen a kuangpi thaw a peh dun ngawl lekhaw a rah thei ngawl bangin, nangmahni khen keima sungah nang om reng ngawl lekhaw rah thei tu ngawl si utsi.
\p
\v 5 "Keimah heh tsapitkuang sing. Nangmahni heh a kaak te si utsi. Tutu sikhen keima sungah om reng atsia, ama sungah ka om reng lekhaw, rah tampi rah thei tu si. Keimah ngawl in heimah puah thei ngawl si utsi.
\p
\v 6 Keima sungah a om ngawltu heh a kaak ro bangin vawr tu si. Tsimi a kaak ro te kheh mi te'n khawm tu atsia, mei sungah sang tu in, dumreih tu si.
\p
\v 7 Nangnihni'n keima sungah om reng atsia, nangmahni sungah ka thu te a om reng lekhaw, nang deihnak taak hem ngen ula, nangmahni tsa puah saknak si tu si.
\p
\v 8 Rah tampi nang rahnak thawmin ei Pa ah a tsungnung manin, ka ninglun te si tu si utsi.
\p
\v 9 "Ei Pa'n keimah a it bangin, nang it deve sing. Ka itnak sungah om reng un.
\p
\v 10 Ei Pa thukhaam te lun atsia, ama itnak sungah ka om reng bangin, ka thukhaam te nang lun a silekhaw, keima itnak sungah om reng tu si utsi.
\p
\v 11 "Ka angnak heh nangmahni sungah a om reng theinak tuh in le nang angnak a dimpek theinak tuh in, me thu te heh nang rel sing.
\s Pakhat le Pakhat It Dunnak
\p
\v 12 Ka thukhaam heh meheh si; keima'n nangmahni ka it bangin, pakhat le pakhat it dun un.
\p
\v 13 A rualpi te tsa in a nungnak liam itnak tah lian sawn itnak om ngawl si.
\p
\v 14 Nangmahni ka penak thukhaam tehem nang lun asi lekhaw, ka rualpi te si utsi.
\p
\v 15 Sel hen a bawipa puahnak a thei ngawl manin, sel te ti'n nang ti leh tu ngawlla sing. Sinapikhaw ei Pa nen pin ka zanak thu tehem nangmahni ka thei tiar ongla manin, rualpi te ti'n nang ti sing.
\p
\v 16 Nangmahni'n keimah deng si ngawl si utsi; keima'n nangmahni deng atsia nang koih ongla sing. Tsimi manin nangnihni'n hawh in rah rah tu atsia, tsimi nang rah kheh kho reng tu si. Tsin, keima ming in Pa nenah nang ngennak taak hem pe tu nang si.
\p
\v 17 Nangnihni pakhat le pakhat nang it dun tuh in me thukhaam te heh nang pe sing.
\s Umtu le Leivummi te
\p
\v 18 "Leivum minung te'n nangmahni a haw lekhaw, nangmahni a haw ma in keimah haw ongla, ti kheh thei ta un.
\p
\v 19 Leivuma neinak nang si lekhaw, leivum minung te'n amahni neinak te heh nang it tu si. Nangmahni heh leivuma neinak si ngawl in, me leivum pin ka dengnak te nang si manin, leivum minung te'n nang haw si.
\p
\v 20 'Sel heh a bawipa tah in mak sawn ngawl si,' ti'n nangmahni ka relnak la nik reng un. Amahni'n keimah a erh a si lekhaw, nangmahni khen erh deve tu si. Amahni'n ka thu a luun lekhaw, nangmahni thu khen luun deve tu si.
\p
\v 21 Amahni'n keimah lehtu a thei ngawl manin, keima ming manin me thil tehem heh nang vumah puah tu si.
\p
\v 22 Keima'n hawh in amahni kheh thu rel ngawl ka si asin, amahni heh sualnak nei tu ngawl pelh si. Tuzong hen amahni sualnak te kheh phaa zo tu ngawl si.
\p
\v 23 Keimah a hawtu hen ei Pa ah khen haw meek si.
\p
\v 24 Tumaha puah keel ngawlnak me na te heh amahni lak ah puah ngawl ka si ta asin, amahni heh sualnak nei tu ngawl pelh si. Sinapikhaw tuhen amahni'n keimah le ei Pa ah mu kop in haw pahpah lai si.
\p
\v 25 Tibang hen a si heh, 'Amahni'n a thu om ngawlpi in haw ka si,' ti'n amahni Daan bu sungah ngannak a kimnak tuh in si.
\s Raula Thiangrim Le A Naper
\p
\v 26 "Sinapikhaw Pa nen pin nang nenah ka leh tuhlai Bawmtu a leng phangin, keimah tettikhan tu si. Amah heh Pa nen pin a leng thudik Raula si.
\p
\v 27 Nangmahni khen a tepan in ka nenah om reng ongla nang si manin, tettikhan deve tu ka si utsi," ti'n ti si.
\c 16
\s Bawmtu Raula
\p
\v 1 Jesuh in, "Sual ah nang du tuh ngawl in me thu te heh nang rel ham sing.
\p
\v 2 Nangmahni heh sinakok pin hawl tu si. Si si, tutu sikhen nangmahni a reektu in Pathian naper per tseih in a ruat hun leng tu si.
\p
\v 3 Amahni'n keimah le ei Pa ah thei ngawl a si manin, me tehem heh nangmahni vumah puah tu si.
\p
\v 4 Amahni kheh thu ka rel ongla lam a hun a kim phangin nang phawk leh tuh in, me thu te heh nang rel ham sing. Nang nenah ka om lai manin a pan pah in me thu te heh nang rel ngawl sing.
\p
\v 5 "Sinapikhaw tuhen keimah lehtupa nenah hong tula in, pakhat poh khen, 'Kawnai ah hawh tu si tsim?' ti'n ka dong nom ngawl si utsi.
\p
\v 6 Me thu te heh ka rel manin lungse ngai dang si utsi.
\p
\v 7 Thungai ngai in nang rel sing; ka hong ngawl lekhaw Bawmtu nang nenah leng thei tu ngawl si. Hong lengkhaw amah kheh nang nenah leh tu ka si manin, ka hong heh nangmahni tsa pha sawn si.
\p
\v 8 Tsimi Bawmtu a leng phangin, sualnak thu, diktsangnak thu le thukhennak thu te kheh leivum minung te reltsiang tu si.
\p
\v 9 Amahni'n keimah a um ngawl manin, sualnak thu kheh reltsiang tu si.
\p
\v 10 Ei Pa nenah ka hong tu manin diktsangnak nang reltsiang tu si. Tsin, ka mu leh tu ngawlla si utsi.
\p
\v 11 Pathian in me leivum uktupa heh thu a khen ongla manin, thukhennak thu reltsiang tu si.
\p
\v 12 "Nangmahni thurel tuh tampi nei lai pelh nangkhaw, tuhen vang thei zo rih tu ngawl si utsi.
\p
\v 13 Sinapikhaw thutak Raula amah a leng phangin, thutak tehem sungah nang huai leh tulai si. Ama'n ama thuthu in rel tu ngawl in, a zanak taak hem rel tu si. Tsin, a leng tulai thil te khen rel in nang muh tulai si.
\p
\v 14 Ama'n tsungnung tiar tu ka si. Ka neinak thil te heh le atsia, nang thei tiar tu si.
\p
\v 15 Ei Pa thil neinak tehem heh keima si. Tsimi manin nang rel sing, ama'n ka neinak thil te heh le atsia, nang thei tiar tu si.
\s A Thihnak le A Tholehnak Tuh Rel Ham
\p
\v 16 Pa nenah ka hong manin, hun tsomno sung mu tu ngawl in, tsimi zawh hun tsomno sung ka mu leh tu si utsi," ti'n ti si.
\p
\v 17 Tsimi phangin a ningluntu pawlkhat te'n, "'Pa nenah ka hong manin,' le 'Hun tsomno sung mu tu ngawl in, tsimi zawh hun tsomno sung ka mu leh tu si utsi,' ti'n a tinak heh hei a tinuamnak sim?" ti'n rel dang si.
\p
\v 18 Tsimi manin amahni'n, "'Hun tsomno,' a tinak heh hei a tinuamnak sim? A tinuamnak thei zo ngawl si ung," ti'n ti dang si.
\p
\v 19 Me thu heh amah a dong dang ot lam Jesuh in a thei phangin, " 'Hun tsomno sung mu tu ngawl in, hun tsomno sung ka mu leh tu si utsi,' ti'n ka tinak heh heita ka awn ti nangmahni lak ah rel dang tseih si utsim maw?
\p
\v 20 Thungai ngai in nang rel sing; kap in siar tseih tu si utsi; sinapikhaw leivum minung te heh ang tu si. Lungse tupelh na utsikhaw, nang lungsenak kheh angnak in theek tu si.
\p
\v 21 Minu in nauhing hunkim ongla in naukei a vei manin, lungse si. Sinapikhaw nau a suak natsang in leivum ah minung pakhat suak a si manin ang ngai atsia, a nauhing harsanak hem haiberh si.
\p
\v 22 Tsimi manin tuhen lungse ngai si utsi. Sinapikhaw tawk dun leh a singkhaw, ang ngai dang leh tulai si utsi. Tsin, nang angnak kheh tumah in sut thei tu ngawl si.
\p
\v 23 "Tsimi ni in heimah ka ngen tu ngawl si utsi. Thungai ngai in nang rel sing; keima ming in Pa nenah nang ngennak taak hem Pa'n nang pe tu si.
\p
\v 24 Tutian hen keima ming in heimah ngen lai ngawl si utsi. Nang angnak a kim theinak tuh in, ngen ula ngah tu si utsi.
\s Jesuh Leivum Nehnak
\p
\v 25 "Me thu te heh thutsangsimnak in nang rel sing. Sinapikhaw santehnak thaw in rel leh ngawlla in, Pa thu kheh tsiangno in nangmahni ka rel hun leng tu si.
\p
\v 26 Tsimi ni in keima ming in ngen tulai si utsi. Nangmahni tsa keima'n Pa nenah ngen sak tu in nang rel ngawl sing.
\p
\v 27 Heitasim tipangin nangnihni'n keimah it atsia, Pathian nen pin ka leng lam nang um manin, Pa amah rori in nang it si.
\p
\v 28 Keimah hen Pa nen pin suak atsia, leivum ah leng sing. Tsin, leivum heh zam leh angkhaw, Pa nenah hong leh tu sing," ti'n ti si.
\p
\v 29 A ningluntu te'n, "Ngai in, tuzong hen thutsangsimnak mang ngawl in tsiang ngaino in kei rel si tsi.
\p
\v 30 Tuhen keimahni'n heizongza na theisek lam thei ongla si ung. Tumaha thudong kulnak si ngawl si tsi. Me man hen Pathian nen pin leng na si lam um si ung," ti'n ti si.
\p
\v 31 Jesuh in, "Tuzong hen um si la utsim maw?
\p
\v 32 Ngai un, nangmahni inn teen zuan in, kheksep tu atsia, keimah nang zam hun leng tu in, tuhen leng ong si lei. Sinapikhaw keimah ruak si ngawl in, ei Pa'n ompi tu ka si.
\p
\v 33 "Keimah ah thinnuamnak nang nei theinak tuh in me thu te heh nang rel sing. Leivum ah hen harsanak tuar tu si utsi. Sinapikhaw muiliim thangvar in om un; leivum heh neh ongla sing," ti'n o si.
\c 17
\s Jesuh Ama Tsa Sawngen
\p
\v 1 Jesuh in me thu te heh a awn tselh phangin, vanvum lam panso atsia, "Ei Pa, a hunkim ong si lei. Na Tsapa hen nangmah ka tsungnung tiar theinak tuh in, na Tsapa heh tsungnung tiar len.
\p
\v 2 Tsapa nenah na penak hem zah in kumkhaw nungnak a pe theinak tuh in, mi tehem vumah thuneinak kheh amah pe ongla si tsi.
\p
\v 3 Amahni'n nangmah thei atsia, nangmah bek heh Pathian taktak na si lam le, Jesuh Khrih ah heh nangma lehnak a si lam a thei heh kumkhaw nungnak si.
\p
\v 4 Leivum ah hen na tsungnung tiar sing. Na penak naper heh tselh ongla sing.
\p
\v 5 Ei Pa, leilung a po ma kei nei kawmnak tsungnungnak thaw tuhen nangmah rori in ka tsungnung tiar in.
\s Ningluntu te Tsa Sawngen
\p
\v 6 "Leivum minung te sung pin keimah na penak minung te nenah na ming kheh thei tiar ongla sing. Amahni heh nangma si atsia, ka pe si tsi. Amahni'n na thu lun si.
\p
\v 7 Keimah na penak tehem heh nangma a si lam amahni'n tuhen thei ongla si.
\p
\v 8 Heitasim tiphangin amahni na rel tiarnak thu tehem amahni relberh ongla in, amahni khen saang ongla si. Na nen pin leng ka si lam khen amahni'n thei taktak ongla in, nangma lehnak ka si heh um ongla si.
\p
\v 9 "Leivum minung te tsa sawngen ngawl sing. Keimah na penak te heh nangma a si manin, amahni tsa sawngen sing.
\p
\v 10 Ka neinak tehem heh nangma si atsia, nangma neinak tehem khen keima si in, amahni thawmin tsungnung sing.
\p
\v 11 Tuhen leivum ah om leh tu ngawlla in, na nenah hong tula sing. Amahni zong heh leivum ah taang rih tu si. Thiangrim ei Pa, nangmah le keimah heh pumkhat kei si bangin, na penak te heh pumkhat a si theinak tuh in, na ming in me te heh hung in.
\p
\v 12 Amahni thaw leivum ah ka om lai in, amahni heh na ming in kelen sing. Na penak te kelenberh ong si lang. Laithiangrim a kim theinak tuh in, siatsuah tuh pa siar ngawl, pakhat pohkhen pai thong tiar ngawl sing.
\p
\v 13 "Tuhen na nenah hong tula sing. Amahni sungah ka angnak a kim theinak tuh in, me leivum ah hen me thu te heh rel ongla sing.
\p
\v 14 Na thu heh amahni pe ongla sing. Keimah heh leivuma neinak ka si ngawl bangin, amahni heh leivuma neinak a si ngawl manin, leivum in amahni heh haw si.
\p
\v 15 Leivum pin amahni heh le tu in na ngen ngawl sing. Sesuakpa nen pin na hung tuh in na ngen sing.
\p
\v 16 Keimah heh leivuma neinak ka si ngawl bangin, amahni khen leivuma neinak si ngawl si.
\p
\v 17 Na thudik thawmin amahni heh thiangrim tiar in. Na thu heh a dik si.
\p
\v 18 Leivum ah keimah na leh bangin, amahni heh leivum ah leh deve sing.
\p
\v 19 Amahni heh thudik thawmin a thiangrim theinak tuh in, amahni tsa in keimah le keimah thiangrim tiar tsawm sing.
\s Umtu te Tsa Sawngen
\p
\v 20 "Me te tsa bek in sawngen si ngawl sing. Amahni thurelnak manin keimah a um tulai te tsa na ngen meek sing.
\p
\v 21 Ei Pa, nangmah heh keima sungah om atsia, nangma sungah ka om bangin, amahni tehem heh pumkhat a si theinak tuh in, sawngen sing. Tsin, na lehnak ka si heh leivum minung te'n a um theinak tuh in, amahni heh keimahni sungah pumkhat a si tuh in sawngen meek sing.
\p
\v 22 Keimahni heh pumkhat kei si bangin, amahni khen pumkhat a si theinak tuh in, keimah na penak tsungnungnak heh amahni pe sing.
\p
\v 23 Amahni heh pumkhat sinak ah a nakim theinak tuh in le leivum minung te'n na lehnak ka si lam heh a thei theinak tuh in le keimah na it bangin amahni na it thei tuh in, keimah heh amahni sungah om atsia, nangmah heh keima sungah om si tsi.
\p
\v 24 "Ei Pa, leilung a po ma in keimah na it manin, keimah na penak ka tsungnungnak heh amahni'n a mu theinak tuh in, keimah na penak amahni heh ka om minah om deve tu in deihsak sing.
\p
\v 25 "Maw diktsang ei Pa, leivum minung te'n nangmah a thei ngawl pelh sikhen, keima'n na thei reng sing. Tsin, me te hen na lehnak ka si heh thei ongla si.
\p
\v 26 Keimah na itnak bang itnak heh amahni sungah om atsia, keimah heh amahni sungah ka om theinak tuh in, na ming heh amahni thei tiar ongla in, thei tiar rih tulai sing," ti'n sawngen si.
\c 18
\s Jesuh ah Pom
\r Mah 26:47-56; Mar 14:43-50; Luk 22:47-53
\p
\v 1 Jesuh in me thu te heh a rel tselh phangin, Kidron lii ral ah hawh atsia, tsimia vuan pakhat sungah ningluntu te thaw dum dang si.
\p
\v 2 Jesuh ah le a ningluntu te kheh tsimi munah hawh dang veng a si ta, amah zuartu Judas ah khen tsimi mun kheh thei si.
\p
\v 3 Tsimi phangin Judas ah kheh Suangbawi te le Farasi te lehnak temple kiltu garrison \f + \fr 18:3 \ft garrison: Rom raalkap bu si in, raalkap 600 lai om si.\f* tinak raalkap honkhat le raalbawi te thaw leng si. Amahni'n meiinn le meitsar te vaar in raalhiam te vong dang si.
\p
\v 4 Jesuh in ama vumah thil a tsang tuh tehem a theisek manin, mailam ah dawm hawh atsia, "Tu zei si utsim?" ti'n ti si.
\p
\v 5 Amahni'n, "Nazareth khawte Jesuh ah zei si ung," ti'n o si. Jesuh in, "Keimah heh sing," ti'n ti si. Amah zuartu Judas ah kheh amahni lak ah ding reng si.
\p
\v 6 Jesuh in, "Keimah heh sing," ti'n ati natsang in, amahni kheh ninglam ah toih dang atsia leilak ah duphung dang si.
\p
\v 7 Tsimi zawh in Jesuh in, "Tu zei si utsim?" ti'n dong lehleu si. Amahni'n, "Nazareth khawte Jesuh ah zei si ung," ti'n ti pah si.
\p
\v 8 Jesuh in, "Keimah heh sing, ti'n nang rel ongla sing. Keimah zei nang si lekhaw me te heh hong tiar un," ti'n o si.
\p
\v 9 Ti hen ati heh, "Ei Pa, keimah na penak te heh pakhat pohkhen pai thong tiar tu ngawl sing," ti'n a awn awngnak a kimnak tuh in a tinak si.
\p
\v 10 Tsimi phangin, Simon Piter in a hanak vangsang kheh dawk atsia, suangbawi bera selpa kheh sat in a taklam beng kheh sat tawng sak si. Omlawh pa ming heh Malkhus ah si.
\p
\v 11 Tsimi phangin Jesuh in Piter ah kheh, "Na vangsang tsawh a kawng sungah thiat leh in. Ei Pa'n keimah a penak me khuat heh in tu ngawl si ing maw?" ti'n ti si.
\p
\v 12 Tsimi phangin Jew te lehnak temple kiltu garrison \f + \fr 18:12\ft garrison: 18:3 ah pan in.\f* tinak raalkap honkhat, raalbawi te le Jew te huaitu upa te'n Jesuh ah kheh pom atsia, heenpek dang si.
\p
\v 13 Tsin, tsimi kuma suangbawi ber Kaiafas-a zi pa Annas nenah len masa ber si.
\p
\v 14 Kaiafas ah heh mi tampi thi tah in, mi pakhat thi heh pha sawn si ti'n Jew te a titupa la si.
\s Piter in Jesuh ah Phaa
\r Mah 26:69-75; Mar 14:66-72; Luk 22:55-62
\p
\v 15 Simon Piter in Jesuh ah lun in a dang ningluntu pakhat in lun deve si. Tsimi ningluntu heh suangbawi ber thaw mel thei dun si in, suangbawi bera inntual ah Jesuh ah thaw lut kawm si.
\p
\v 16 Sipelh atsia Piter ah heh kongbiang pulam ah ding si. Tsimi phangin suangbawi ber thaw mel thei dun ningluntu khen pulam ah suak atsia, dawngkham kil tu minu kheh rel sak in, Piter ah kheh inntual ah lutpi si.
\p
\v 17 Tsimi phangin dawngkham kiltu sel khangngai nu in, "Nangmah heh me pa ningluntu pakhat si deve si ngawl si tsim maw?" ti'n ti si. Piter in, "Si ngawl sing," ti'n phaa si.
\p
\v 18 Tsin, khawsik manin tsimi munah a ding sel te le temple kiltu bawi te'n meihol seem dang atsia, mei awi in ding dang si. Tsin, Piter ah kheh amahni thaw ding in mei awi deve si.
\s Suangbawi Ber Mai ah Jesuh
\r Mah 26:57-68; Mar 14:53-65; Luk 22:66-71
\p
\v 19 Suangbawi ber khen Jesuh ah kheh a ningluntu te thu le a thu zirhnak te dong kan si.
\p
\v 20 Jesuh in, "Leivum minung te kheh mihem theih in thu rel sing. Jew te khawm dang vengnak mun sinakok sungah le temple reen sungah thu zirh veng sing. A thup kuhruk in heimah rel ngawl sing.
\p
\v 21 Heita ka dong si tsim? Ka thu zirhnak a zatu te kheh dong ten. Amahni'n ka reelnak te thei si," ti'n o si.
\p
\v 22 Tsimi bangin a o manin, a kung ah a ding temple kiltu bawi pakhat in amah kheh beeng atsia, "Suangbawi ber heh tibang tson o ngam si tsim?" ti'n ti si.
\p
\v 23 Jesuh in, "Awn pha ngawl awn ka si lekhaw ka sualnak ka rel in. Ka awnnak a maan reng lekhaw, heita ka beeng si tsim maw?" ti'n o si.
\p
\v 24 Tsimi phangin Annas in Jesuh ah kheh a heennak pah reng in suangbawi ber Kaiafas nenah kuat si
\s Piter in Phaa Lehleu
\r Mah 26:71-75; Mar 14:69-72; Luk 22:58-62
\p
\v 25 Simon Piter ah kheh ding thahlam in mei awi si. Mei a awipinak mi pawlkhat te'n, "Nangmah khen ama ningluntu pakhat si deve ngawl si tsim maw?" ti'n ti dang si. Piter in, "Si ngawl sing," ti'n phaa si.
\p
\v 26 Piter in a beng a sat tawng saknakpa unaupi, suangbawi bera sel pakhat in, "Jesuh thaw vuan sungah nang om kawm la na mu tho sing?" ti'n ti si.
\p
\v 27 Piter in phaa lehleu in, tsimi tsang pah in ar khuang zeep si.
\s Pilat Mai ah Jesuh
\r Mah 27:11-26; Mar 15:2-15; Luk 23:2-3, 18-25
\p
\v 28 Zingmano in Jesuh ah kheh Kaiafas nen pin Praetorium \f + \fr 18:28 \ft Praetorium: Rom uktu bawipa inn si. \f* tinak uktupa inn ah huai dang si. Leekdelh Puai simlai ei theinak tuh in thiangrim a kul manin, amahni'n, a nawngkai tuh ngawl in thukhennak innkhan sungah lut ngawl si.
\p
\v 29 Tsimi phangin Pilat in amahni nenah hawh atsia, "Me pa sual nang nawnnak heh hei sim?" ti'n ti si.
\p
\v 30 Amahni'n, "Thil sesuak puahtu a si ngawl tsuk asin na nenah aap tu ngawl si ung," ti'n o dang si.
\p
\v 31 Pilat in, "Amah heh huai ula, nang daan bangin a thu khen ta un," ti'n ti si. Tsimi phangin Jew te'n "Rom daan in mi reek khuan kei pe ngawl si," ti'n o dang si.
\p
\v 32 Jesuh in kawtibang thihnak in a thitu ti a rel hamnak a kimnak tuh in, amahni'n tibang hen awn si si.
\p
\v 33 Tsimi phangin Pilat in Praetorium \f + \fr 18:33\ft Praetorium: 18:28 ah pan in.\f* tinak innkhan sungah dum leh in Jesuh ah kheh ko atsia, "Jew te Kumpibawi si tsim maw?" ti'n dong si.
\p
\v 34 Jesuh in, "Nangma thu in awn si tsim maw, mi dang ten keima thu a relnak si sawn si tsim," ti'n o si.
\p
\v 35 Pilat in, "Jew te ka ring si tsim maw? Na phunpi te le suangbawi te'n ka nenah aap na si. Hei puah kha si tsim?" ti'n o si.
\p
\v 36 Jesuh in, "Ka uknak heh me leivum thaw heimah seng dun ngawl si. Ka uknak heh me leivum thaw seng dun a si tsuk asin, Jew te kut sungah aapnak ka si tuh ngawl in, ka minung te'n tawng tu si. Tuhen ka uknak heh me leivum thaw heimah seng dun ngawl si," ti'n o si.
\p
\v 37 Tsimi manin Pilat in, "Tsimi lekhaw kumpibawi si tsim maw?" ti'n dong si. Jesuh in, "Kumpibawi si tsi, ti'n na ti heh maan si. Thudik heh tetti ka khan theinak tuh in me man hen hing atsia, me man hen leivum ah leng sing. Thudika neinak tehem in ka aw za si," ti'n o si.
\p
\v 38 Pilat in, "Thudik tinak heh hei sim?" ti'n ati tselh phangin pulam ah suak lehleu atsia, Jew te kheh, "Thil a tisualnak mu ngawl sing.
\p
\v 39 Sinapikhaw Leekdelh Puai nasiar in mi pakhat luat tiarnak daan nei si utsi. Tsimita Jew te Kumpibawi heh nangmahni tsa luat tiar tu in deih utsim maw?" ti'n ti si.
\p
\v 40 Tsimi phangin amahni tehem in, "Me pa heh si ngawl in Barabbas ah sawn kei luat tiar sak in," ti'n auh dang ten lehleu si. Barabbas ah heh damiah si.
\c 19
\s Pilat Thukhennak
\r Mah 27:27-31; Mar 15:16-20
\p
\v 1 Tsimi manin Pilat in Jesuh ah kheh huai atsia a rel ah thiar zum khaihnak savun rihual thaw vaat si.
\p
\v 2 Raalkap te'n lingkaak phiarnak lupawng khiimtiar in puan sennum silh si.
\p
\v 3 Tsin, "Jew te Kumpibawi, upat taak," ti'n ti atsia, beeng dang si.
\p
\v 4 Pilat ah khen pulam ah suak lehleu atsia, "Pan un, amah ah thil a tisualnak ka mu ngawl lam nang thei tuh in, amah heh nang aap leh sing," ti'n ti si.
\p
\v 5 Tsimi phangin Jesuh ah kheh ling thaw phiarnak lupawng khiim in le puan sennum sil in pulam ah suak si. Tsin, Pilat in, "Me pa heh pan un," ti'n ti si.
\p
\v 6 Suangbawi te le temple kiltu bawi te'n amah a mu dang phangin, "Thinglamteh ah khen in, thinglamteh ah khen in," ti'n auh dang si. Pilat in, "Amah heh huai ula, thinglamteh ah khen ta la un. Keimah vang a thil tisualnak mu ngawl sing," ti'n ti si.
\p
\v 7 Jew te'n, "Keimahni hen Mawsi Daan nei in, Pathian Tsapa sing, ti'n ati tsawm manin tsimi kei Daan bangin a si lekhaw amah heh thi vo si," ti'n o dang si.
\p
\v 8 Tsimi bangin a o dang manin Pilat ah kheh thinphu leilei si.
\p
\v 9 Tsin, Praetorium \f + \fr 19:9 \ft Praetorium:Rom uktu bawipa inn si.\f* tinak innkhan sungah dum leh atsia, "Kawnai pin leng si tsim?" ti'n Jesuh ah kheh dong si. Sinapikhaw Jesuh in heimah o nuam ngawl si.
\p
\v 10 Tsimi phangin Pilat in, "Ka o nuam ngawl si tsim maw? Nangmah heh thinglamteh ah khen theinak le luat tiar theinak thuneinak ka nei lam thei ngawl si tsim maw?" ti'n ti si.
\p
\v 11 Jesuh in, "Vumlam pin thupenak a si ngawl lekhaw ka vumah heimah thunei thei ngawl si tsi. Tsimi manin na kut sungah keimah a aap tu pa heh a sualnak lian sawn si," ti'n o si.
\p
\v 12 Tsimi pin pan Pilat in Jesuh ah a luat tiar theinak tuh thu zei si. Sinapikhaw Jew te'n, "Me pa heh na luat tiar lekhaw, Sizar rualpi situ ngawl si tsi. Tutu sikhen kumpibawi si tiar tsawm tu heh Sizar ah a dotu si," ti'n auh dang si.
\p
\v 13 Tsimi a awn daangnak kheh Pilat in a za phangin, Jesuh ah kheh pusuah atsia, Hebru awn in Gabbatha tinak Lungphah muna thukhennak tohkheng ah to si.
\p
\v 14 Tsimi ni heh Leekdelh Puainak tuh thawithang ni \f + \fr 19:14\ft thawithang ni: Ninga ni si atsia, Sabbath ni tsa in thawithang ni si. \f* sun laitak \f + \fr 19:14\ft sun laitak: Jew te siar dan in naazi paruknak ti'n ngannak si.\f* si. Pilat in Jew te kheh, "Nang Kumpibawi heh pan un," ti'n ti si.
\p
\v 15 Sinapikhaw amahni'n, "Reek in, reek in, thinglamteh ah khen in," ti'n auh dang si. Pilat in, "Nang Kumpibawi heh thinglamteh ah khen tu sing maw?" ti'n amahni kheh ti si. Suangbawi te'n, "Sizar ah siar ngawl kumpibawi dang nei ngawl si ung," ti'n o si.
\s Thinglamteh ah Khen
\r Mah 27:33-44; Mar 15:22-32; Luk 23:33-43
\p
\v 16 Tsimi manin Pilat in Jesuh ah kheh thinglamteh ah khen tuh in amahni kut ah aap in, amahni'n pusuah atsia huai dang nom si.
\p
\v 17 Jesuh in ama thinglamteh phur atsia, Hebru awn in Golgotha tinak luruh mun lam zuan in hawh si.
\p
\v 18 Tsimi munah Jesuh ah kheh midang panih te thaw thinglamteh ah khen in, midang panih te kheh a hatlam veve ah taar in Jesuh ah heh amahni laklawh ah taar si.
\p
\v 19 Pilat in, "JEWTE KUMPIBAWI, NAZARETH KHAWTE JESUH," ti'n amahni'n ama sual a zeinak lai kheh ngan atsia, thinglamteh vumah taar si.
\p
\v 20 Jesuh ah thinglamteh ah a taarnak mun heh Jerusalem pin khawnenno a si manin, Jew minung tampi te'n tsimi lai ngannak kheh siar si. Tsimi bek zo ngawl tsimi lai kheh Hebru awn, Grik awn le Latin awn in ngan si.
\p
\v 21 Tsimi phangin Jew te suangbawi te'n Pilat ah kheh, "'Jew te Kumpibawi,' ti'n ngan mah nen, 'Ama'n, "Keimah heh Jew te Kumpibawi sing," ti'n ti si,' ti'n ngan in," ti si.
\p
\v 22 Pilat in, "Ka ngannak heh ka ngansaak si," ti'n amahni kheh o si.
\p
\v 23 Raalkap te'n Jesuh ah thinglamteh ah a khen tselh phangin, a vansilh te le atsia khenli in khen in, khenkhat ten in tso dang si. A angki sungta silh heh khui ngawl in nuailam pin pan a khum tian ramnak si.
\p
\v 24 Tsimi manin, "Meheh vang bal awl a sing. Tu ber in tso na sing maw, aisan tehtsuk a sing," ti'n ti dang si. "Amahni'n ka angki tsual kheh sem dang atsia, ka angki sungta tsa in aisan dang si," ti'n Laithiangrim sungah ngannak a kimnak tuh in, raalkap te'n me te heh puah si
\p
\v 25 Tuhen Jesuh ah a khennak thinglamteh kung ah a nu, a nu nau Kleopas zi Mary ah le Mary Magdalene te ding dang reng si.
\p
\v 26 Jesuh in a nu le a it ngainak ningluntu a mu phangin, a nu kheh, "Minu, na tsapa heh pan in," ti'n ti si.
\p
\v 27 Tsimi tselh phangin a ningluntu kheh, "Na nu tsawh pan in," ti'n ti si. Tsimi hun pin pan tsimi ningluntupa'n ama inn ah tsimi minu ah kheh kelen si.
\s Jesuh Thihnak
\r Mah 27:45-56; Mar 15:33-41; Luk 23:44-49
\p
\v 28 Tsimi tselh phangin, Jesuh in heizongza a kimberh ongla a thei manin, Laithiangrim a kimnak tuh in, "Ka dangrum si," ti'n ti si.
\p
\v 29 Tsimi munah tsapit zu pawng a dim in thannak buul pakhat om si. Amahni'n tihuup thei thil pakhat kheh tsapit zu pawng sungah a niim tselh phangin, hisop \f + \fr 19:29\ft hisop: Jew te thiangrim tiartsawmnak in mangnak rim ur thingnah a zaam thei phunkhat si.\f* kang rel ah koih atsia, a kam ah baarso dang si.
\p
\v 30 Tsapit zu pawng a saang tselh phangin Jesuh in "Tselh ong si lei," ti'n ti atsia, a lu kun in, a raula aap si.
\p
\v 31 Tsimi ni heh puai thawithang ni \f + \fr 19:31\ft thawithang ni: 19:14 ah pan in.\f* si in, a thaizing heh ni thupi ngai Sabbath ni si. Sabbath ni in mithi ruang te heh thinglamteh vumah om theihnung ngawl a si manin, amahni kheh a thi tuh in a kawng te vaattet sakberh atsia, thinglamteh vum pin losukberh tu in Jew te'n Pilat ah kheh ngen si.
\p
\v 32 Tsimi manin raalkap te kheh hawh atsia, Jesuh ah thaw thinglamteh ah a khennak pakhat sawna kawng kheh a vaattet sak tselh phangin, a khattaa kawng kheh vaattet sak si.
\p
\v 33 Sinapikhaw Jesuh nenah a leng dang phangin, a thi ongla kheh tawk in, a kawng vaattet sak ngawl si.
\p
\v 34 Sinapikhaw raalkap pakhat in tseipi thaw a nak pin sun atsia, makhat in thi le ti suak si.
\p
\v 35 Nangnihni'n me thu heh nang um theinak tuh in, a mutu pa'n a munak bangin tettikhan atsia, a tetti khannak heh a dik lam ama'n thei si.
\p
\v 36 "A ruh pakhatno khen tet tu ngawl si," ti'n Laithiangrim sungah ngannak a kim theinak tuh in me thil te heh tsang si.
\p
\v 37 Laithiangrim mun dang ah, "Amahni'n a sunnak pa kheh pan tulai si," ti'n ngan meek si.
\s Jesuh ah Vinak
\r Mah 27:57-61; Mar 15:42-47; Luk 23:50-56
\p
\v 38 Me zawh hen Arimathia khawte Joseph in Jesuh ruang le tu in Pilat ah ngen si. Tsimi pa hen Jew te a lau manin a thup kuhrukno in Jesuh ning a luntu si. Pilat in a siang manin, hawh atsia Jesuh ruang kheh le si.
\p
\v 39 Zan lan in Jesuh nenah a hawh awngpa Nikodemus ah khen hawh deve atsia, myrrh \f + \fr 19:39\ft myrrh: Myrrh heh thingnai khaa phunkhat pin puahnak rim ur si. Arab le Ethiopia ram pin leng si. \f* le aloes \f + \fr 19:39\ft aloes: Aloes thingkuang nai thaw puahnak mithi ruang phum phang mangnak rim ur si. \f* rawinak rim ur tsuai kul rit duk keng si.
\p
\v 40 Amahni'n Jesuh ruang kheh losuk atsia, Jew te mithi vi daan bangin, rim ur thuh in puan nemno thaw tsunpek si.
\p
\v 41 Jesuh ah a taar min kung ah vuan pakhat om in, tsimi vuan sungah tumah vi awng lai ngawlnak thaan ther pakhat om si.
\p
\v 42 Jew te puai thawithang ni \f + \fr 19:42\ft thawithang ni: 19:14 ah pan in.\f* si atsia, a khawnen manin tsimi thaan sungah Jesuh luang kheh vi si.
\c 20
\s Jesuh Tholehnak
\r Mah 28:1-8; Mar 16:1-8; Luk 24:1-12
\p
\v 1 Nipi khat sunga ni masa ber ni, khawvar ma zingmano in, Mary Magdalene ah kheh thaan ah hawh atsia, thaan kawka pin lungdeep thawnnak a si ongla kheh mu si.
\p
\v 2 Tsimi phangin Mary Magdalene ah khen Simon Piter nenah le a dang ningluntu Jesuh itnak pa nenah dan nawmnawm atsia, "Amahni'n thaan pin Bawipa ah la le ongla in, a koih min thei ngawl si ung," ti'n ti si.
\p
\v 3 Tsimi manin Piter ah le a dang ningluntu khen pusuak in thaan ah hawh kawm si.
\p
\v 4 Tsimita daan kawm in, a dang ningluntu khen Piter ah kheh maikhalh atsia, thaan ah leng masa si.
\p
\v 5 Tsin, ama'n kun in thaan sung kheh pan atsia, puan nemno dunglun in a om kheh mu si. Sipelh atsia thaan sungah dum ngawl si.
\p
\v 6 Tsin, Simon Piter in a ning pin hil atsia, thaan ah leng in, thaan sungah dum si. Tsin, puan nemno dunglun in a om kheh mu si.
\p
\v 7 A lu tsunnak puanpar heh puan nemno thaw om ngawl in, a zial in om si.
\p
\v 8 Tsimi phangin thaan ah a leng masa a dang ningluntu khen thaan sungah dum deve in, mu atsia um si.
\p
\v 9 Heitasim tiphangin mithi te lak pin tho leh himhim tu in Laithiangrima relnak kheh amahni'n thei zo lai ngawl si.
\p
\v 10 Tsimi zawh in ningluntu te kheh amahni inn veve ah hong kawm leh si.
\s Mary Magdalene Nenah Lang
\p
\v 11 Sinapikhaw Mary Magdalene ah heh thaan pulam ah ding in, kap tum tseih si. A kap thah in kun atsia thaan sung kheh pan si.
\p
\v 12 Tsimi phangin Jesuh luang a zaunak ah puan ngo sil vanvummi panih, pakhat heh a lu lam ah, a dang pakhat heh a kawnglam ah a to kawm kheh mu si.
\p
\v 13 Amahni'n Mary Magdalene ah kheh, "Minu, heita kap tseih si tsim?" ti'n ti si. Ama'n, "Amahni'n ka Bawipa dan sak in, a koih min ka thei ngawl manin kap sing," ti'n amahni kheh ti si.
\p
\v 14 Tsimi bangin a awn tselh phangin ninglam her atsia, tsimi munah Jesuh ding reng kheh mu si. Tsin, ama'n Jesuh ah a si lam thei ngawl si.
\p
\v 15 Jesuh in amah kheh, "Minu, heita kap tseih si tsim? Na zei tseihnak tsawh tu sim?" ti'n ti si. Ama'n vuan kiltu ring in, "Sayapa, nangmah heh amah dansaktu na si lekhaw, na koih min ka rel in; leleh tu sing," ti'n amah kheh ti si.
\p
\v 16 Jesuh in amah kheh, 'Mary' ti'n pon si. Mary Magdalene in amah kheh her atsia, 'Rabboni' ti'n pon si. Rabboni heh upat tak Saya tinak si.
\p
\v 17 Jesuh in, "Ka tong nang mah nen. Heitasim tiphangin ei Pa nenah hawhso lai ngawl sing. Sinapikhaw ka u le nau te nenah hawh ta la, 'Keimah heh ei Pa le nang Pa, le ka Pathian le nang Pathian nenah hawhso tu sing,' ti'n rel ten," ti'n amah kheh ti si.
\p
\v 18 Mary Magdalene in hong atsia, Bawipa a mu ongla lam le me thu te heh amah a rel lam kheh ningluntu te rel si.
\s Ningluntu te Nenah Lang
\r Mar 16:14; Luk 24:36-43
\p
\v 19 Tsimi ni simlam phangin, nipi khat sunga ni masa ber ni a si bangin, ningluntu te kheh khawm dang atsia, Jew te a kih manin kong khampek dang si. Tsin, Jesuh ah leng atsia, amahni laingial ah ding in, "Nang nenah thinnuamnak om tasen," ti'n amahni kheh ti si.
\p
\v 20 Tihen a awn tselh phangin amahni kheh a kut te le a nak kheh muh si. Ningluntu te khen Bawipa a mu phangin ang ngai dang si.
\p
\v 21 Tsin, Jesuh in, "Nang nenah thinnuamnak om tasen. Ei Pa'n keimah a leh bangin, keimah khen nang leh deve sing," ti'n ti lehleu si.
\p
\v 22 Meheh a awn tselh phangin amahni kheh muut atsia, "Raula Thiangrim heh saang un.
\p
\v 23 Mi pakhat khata sual te nang zah a silekhaw, Pathian in a sualnak zah deve tu si. A sualnak te nang zah ngawl a si lekhaw, Pathian in zah deve tu ngawl si," ti'n amahni kheh ti si.
\p
\v 24 Sinapikhaw Jesuh leng phangin ningluntu leinih laka pakhat, Didymus \f + \fr 20:24 \ft Didymus: Grik awn in ttsaphiar tinak si.\f* tinak Thomas ah peh ngawl si.
\p
\v 25 Tsimi manin a ninglunpi te'n, "Bawipa mu si la ung," ti'n rel si. Sipelh atsia Thomas in, "A kuta tawngkhen khennak maa te mu in, ka kuttsung in tok ngawl in, a naak ka kut in ka zen ngawl nungsang um tu ngawl sing," ti'n a pi te kheh ti si.
\s Ninglun te Nenah Lang leh
\r Mar 16:14; Luk 24:35-43
\p
\v 26 Tsimi zawh ni riat a rei phangin ningluntu te kheh inn sungah khawm dang lehleu in, Thomas ah khen peh si. Kong khampeknak sungah Jesuh ah leng in, amahni laingial ah ding atsia, "Nang nenah thinnuamnak om tasen," ti'n ti si.
\p
\v 27 Tsimi phangin Thomas ah kheh, "Na kuttsung in ka zen la, ka kut te heh pan in. Tsin, na kut tsawh nai ah suah la ka nak sung heh tok in. Um ngawl mah nen; um in," ti'n ti si.
\p
\v 28 Thomas in, "Ka Bawipa le ka Pathian," ti'n amah kheh ti si.
\p
\v 29 Jesuh in, "Thomas, keimah na mu ongla ta um ka si tsi. Mu ngawl pelh in a umtu te heh mi ang te si," ti'n ti si.
\s Thuthang Pha Johan Tuumnak
\p
\v 30 Me laibu sungah ngan ngawlnak Jesuh in a ningluntu te maitsang ah a puahnak theihdiknak dang tampi om lai si.
\p
\v 31 Sipelh atsia 'Jesuh ah heh Pathian Tsapa Khrih ah si,' ti na um theinak tuh in le na umnak manin ama ming in nungnak na nei theinak tuh in me tehem heh ngannak si.
\c 21
\s Ningluntu Pasarih Nenah Lang
\p
\v 1 Tsimi te tselh phangin Tiberias Tiniim kung pin Jesuh in a ningluntu te nenah amah le amah muh tsawm lehleu si. Tibang hen amah le amah muh tsawm si.
\p
\v 2 Simon Piter, Didymus \f + \fr 21:2\ft Didymus: Grik awn in tsaphiar tinak si.\f* tinak Thomas, Galilee peng Kana khawte Nathanael, Zebedee tsapa te le a dang ningluntu panih te om dang si.
\p
\v 3 Simon Piter in, "Kei nga len tarih ang," ti'n a rualpi te kheh ti si. Amahni'n "Keimahni khen na lun tu si ung," ti'n amah kheh ti si. Amahni'n suak in khawm to daang zep nom si. Tsimi zan hen heimah ngah dang ngawl si.
\p
\v 4 Zinglam a si ongla phangin Jesuh ah kheh ti kung ah ding si. Sinapikhaw ningluntu te'n tsimi kheh Jesuh ah a si lam thei dang ngawl si.
\p
\v 5 Tsimi phangin Jesuh in, "Tsa te, lai ei tuh heimah nei utsim?" ti'n amahni kheh ti si. Amahni'n "Nei ngawl si ung," ti'n o dang si.
\p
\v 6 Tsin, ama'n, "Nang sur tsawh khawm taklam ah seh ula, dawmlai ngah tu si utsi," ti'n amahni kheh ti si. Tsimi manin amahni'n seh dang si. Tuzong hen nga tam leita a ngah dang manin sur kheh khawm sungah nukso zo dang ngawl si.
\p
\v 7 Tsimi manin Jesuh itnak ningluntu pa'n, "Me kheh Bawipa ah si," ti'n Piter ah kheh rel si. Simon Piter in Bawipa a si lam a thei phangin, a angki putasilh a suahnak kheh sil in ti sungah sawnsuk si.
\p
\v 8 Sinapikhaw a dang ningluntu hen nga dim suur nuuk tu in khawm kohno sungah dum si. Heitasim tiphangin amahni heh lei pin khawla ngawl in dong zanih \f + \fr 21:8 \ft dong zanih: Pi 295 a singawl lekhaw Miter 90 si.\f* lun bek khawla si.
\p
\v 9 Tsin, lei ah a leng dang natsang in meihol seemnak le a vumah nga hainak le sang te kheh mu dang si.
\p
\v 10 Jesuh in, "Tungtu nang lenngahnak nga dawmlai nai ah keng un," ti'n amahni kheh ti si.
\p
\v 11 Simon Piter in hawh atsia, nga dim suur kheh lei ah nuukso si. A len ngahnak nga heh pum za le pum sawmnga le pum thum si in, tam pittseih pelh atsia suur bal ngawl si.
\p
\v 12 Jesuh in, "Nai ah hawh ula zinglai ei un," ti'n amahni kheh ti si. Ningluntu te'n amah heh Bawipa a si lam a thei manin, "Tu si tsim?" ti'n tumah in dong ngam ngawl si.
\p
\v 13 Jesuh in hawh atsia sang kheh le in amahni pe si. Tsimi bangin nga khehkhen amahni pe si.
\p
\v 14 Meheh Jesuh in mithi te lak pin a tho leh zawh a veithumnak a ningluntu te amah le amah a muh tsawmnak si.
\s Jesuh in Piter ah Phong leh
\p
\v 15 Zinglai a ei dang tselh phangin Jesuh in, "Jonah tsapa Simon, me te tah in ka it sawn tsim maw?" ti'n Simon Piter ah kheh dong si. Piter in, "Si si, Bawipa, nangmah ka it heh thei si tsi," ti'n amah kheh o si. Jesuh in, "Ka tuuno te tsawm in," ti'n ti si.
\p
\v 16 Jesuh in, "Jonah tsapa Simon, ka it tsim maw?" ti'n a veinihnak amah kheh dong lehleu si. Piter in, "Si si, Bawipa, nangmah ka it heh thei si tsi," ti'n amah kheh o si. Jesuh in, "Ka tuu te kelen in," ti'n amah kheh ti si.
\p
\v 17 Jesuh in, "Jonah tsapa Simon, ka it tsim maw?" ti'n a veithumnak ti lehleu si. Ama'n veithum tian, "Ka it tsim maw?" ti'n ati manin, Piter ah kheh a khawngai ngai si. Piter in, "Bawipa, thil tehem theisek si tsi. Nangmah ka it heh thei si tsi," ti'n ti si. Jesuh in, "Ka tuu te tsawm in.
\p
\v 18 Thungai ngai in na rel sing; na khangno lai hen nangmah heen tsawm atsia, na nuam minah vak si tsi. Sinapikhaw na patsang phangin na kut te zaar a tsikhaw midang te'n heen tu atsia, na nuam ngawlnak minah huai tu na si," ti in amah kheh ti si.
\p
\v 19 Tihen a tinak heh Piter in kawtibang thihnak in Pathian a tsungnung tiar tu, ti a rel hamnak si. Tsin, Jesuh in meheh a awn tselh phangin, "Ka lun in," ti'n Piter ah kheh ti si.
\s Jesuh le A It Pittseihnak Ningluntu
\p
\v 20 Tsimi phangin Piter in ninglam her atsia, Jesuh itnak ningluntu khen amahni a lun tseih kheh mu si. Tsimi pa heh simlai a ei dang lai in Jesuh kang kheh ngaingam in, "Bawipa, nangmah zuartu pa tsawh tu sim?" ti'n a dongtupa si.
\p
\v 21 Piter in mu atsia, "Bawipa, me pa heh kawtibang sim?" ti'n Jesuh ah kheh ti si.
\p
\v 22 Jesuh in, "Amah heh ka leng tian om reng tu in deih ka si lekhaw, nangmah thaw hei seng sim? Ka lun in," ti'n ti si.
\p
\v 23 Tsimi manin tsimi ningluntu pa thi tu ngawl si ti'n me awnnak heh ningluntu te lak ah thangpum si. Sinapikhaw Jesuh in amah heh thi tu ngawl in a awnnak si ngawl in, "Ka leng tian om reng tiar nuam ka si lekhaw, nangmah thaw hei seng sim?" ti'n a awnnak bek si.
\s Tawpnak
\p
\v 24 Me thu tehem heh tettikhan atsia, a ngantupa heh tsimi ningluntupa si in, tetti a khannak heh a dik lam thei si ung.
\p
\v 25 Tsin, Jesuh puahnak thu dang tampi om meek lai si. Tsimi tehem ngan seuhseuh asin, a ngannak laibu te heh leivum ah vat tu in um ngawl sing. Amen.
